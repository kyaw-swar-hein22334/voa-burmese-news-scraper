[
  {
    "id": "55811c83-1ee6-4293-8898-83f1bf86b917",
    "title": "မြန်မာစစ်ခေါင်းဆောင်ကို ICC ဖမ်းဝရမ်းထုတ်ဖို့ ကုလအထူးကိုယ်စားလှယ်ဟောင်းလိုလား",
    "text": "ရိုဟင်ဂျာတွေကို နေရပ်ရင်းကနေ အတင်းအကျပ်မောင်းထုတ်မှု၊ ညှင်းပန်းနှိပ်စက်မှုတွေကို ကျူးလွန်ကြောင်းစွပ်စွဲချက်နဲ့ မြန်မာစစ်ခေါင်းဆောင် ကို ဖမ်းဝရမ်းထုတ်ဖို့ ICC ရှေ့နေချုပ်ရဲ့လျှောက်ထားချက် ဟာ ရိုဟင်ဂျာတွေအတွက်သာမက စစ်အာဏာသိမ်းတာကို ဆန့်ကျင်နေတဲ့ မြန်မာပြည်သူတွေအတွက် သတင်းကောင်းတခုပဲလို့ ကုလသမဂ္ဂ အထူးကိုယ်စားလှယ်ဟောင်း အာဂျင်တီနားလူ့အခွင့်အရေးရှေ့နေ Tomas Quintana က ဗွီအိုအေကိုပြောပါတယ်။ ဘင်္ဂလားဒေ့ရှ်-မြန်မာနယ်စပ် ရိုဟင်ဂျာဒုက္ခသည်စခန်းတွေဆီရောက်နေတဲ့ ICC ရှေ့နေချုပ် Karim Khan က မြန်မာစစ်ခေါင်းဆောင်တွေကို ဖမ်း၀ရမ်းထုတ်ဖို့ လျှောက်လဲချက် တင်သွင်းလိုက်ပြီဖြစ်တယ်လို့ မနေ့ကကြေညာခဲ့တာပါ။ ICC ခုံရုံးက ရှေ့ဆက် ကိုင်တွယ်နိုင်မယ့်အခြေအနေနဲ့ ပတ်သက်လို့ Mr. Quintana ကို Zoom ကနေ ဆက်သွယ်မေးမြန်းထားပါတယ်။\n\"ဘင်္ဂလားဒေ့ရှ်ရော မြန်မာနိုင်ငံအတွက်ပါ ပထမဆုံးအကြိမ်အဖြစ် ကျနော့်ရုံးကနေ ICC တရားသူကြီးတွေကို တရား၀င် လျှောက်ထားလိုက်ပါပြီ။ အဲဒီထဲမှာ မြန်မာစစ်ကောင်စီ အကြီးအကဲ ဗိုလ်ချုပ်မှူးကြီး မင်းအောင်လှိုင်ကို ပထမဆုံးဖမ်း၀ရမ်းထုတ်မယ့်သူအဖြစ် လျှောက်ထားတာပါလို့\" ICC ရှေနေချုပ် Karim Khan က မနေ့က ရိုဟင်ဂျာဒုက္ခသည်စခန်းတခုရောက်နေချိန်မှာ ပြောသွားတာပါ။\nအခုလို ICC နိုင်ငံတကာ ရာဇ၀တ်ခုံးရုံးမှာ ရှေ့နေချုပ် Karim Khan ရုံးက အရေးပါတဲ့အဆင့် တက်လှမ်းနိုင်တာဟာ သတင်းကောင်းဖြစ်ပြီး မြန်မာစစ်ခေါင်းဆောင်တွေကို မကြာခင် ICC အနေနဲ့ ဖမ်း၀ရမ်းထုတ်လိမ့်မယ်လို့ မျှော်လင့်ထားကြောင်း မြန်မာနိုင်ငံဆိုင်ရာ ကုလသမဂ္ဂ လူ့အခွင့်အရေးအထူးကိုယ်စားလှယ်ဟောင်းလည်းဖြစ် လူ့အခွင့်အရေးရှေ့နေလည်းဖြစ်တဲ့ Tomas Quintana က ဗွီအိုအေကိုပြောပါတယ်။\n\"ရိုဟင်ဂျာအသိုင်းအဝန်းအတွက်သာမက မြန်မာနိုင်ငံတဝှမ်းက လူမှုအဖွဲ့အစည်းတွေနဲ့ လူနည်းစုတွေအတွက်ပါ ဒါဟာ သတင်းကောင်းပါပဲ။ တပ်မတော် ကာကွယ်ရေးဦးစီးချုပ် ဗိုလ်ချုပ်မှူးကြီး မင်းအောင်လှိုင်ကို ဖမ်းဝရမ်းထုတ်ဖို့ ICC ရှေ့နေချုပ်ကလျှောက်ထားတာဟာ သိသာထင်ရှားတဲ့ ခြေလှမ်းတစ်ခုပါ။\nICC နဲ့ ရှေ့နေချုပ်ရုံးရဲ့ စုံစမ်းစစ်ဆေးမှုတွေ တိုးတက်လာတာကို တွေ့ရတာအရမ်းဝမ်းသာပါတယ်။ ရှေ့နေချုပ်ရဲ့ လျှောက်ထားချက်ကို တရားရုံးက ထည့်သွင်းစဉ်းစားပြီး မကြာခင်မှာ ဖမ်းဝရမ်းထုတ်မယ်လို့ မျှော်လင့်ထားပါတယ်။\"\nအင်ကြင်းနိုင်-ဖမ်းဝရမ်းလျှောက်လွှာတင်လိုက်ပြီဆိုတော့ ICC ခုံရုံး ကနေ နောက်တဆင့်က ဘာဆက်လုပ်မလဲ။\nTomas Quintana:ICC ခုံရုံးရဲ့ လုပ်ထုံးလုပ်နည်းအရဆိုရင် ရှေ့နေချုပ်ရဲ့ လျှောက်ထားချက်ကို တရားသူကြီးတွေက စစ်ဆေးသုံးသပ်မှာဖြစ်ပြီးတော့ အချိန်အနည်းငယ်ကြာဖို့ရှိပါတယ်။ ဒါပေမယ့် ရှေ့နေချုပ် ပြောသွားတဲ့ သတင်းစကားမှာ အထင်အရှားမြင်နေရတာက- ဗိုလ်ချုပ်မှူးကြီးမင်းအောင်လှိုင်အနေနဲ့ ရိုဟင်ဂျာတွေကို နေရပ်ကနေ အတင်းအကြပ်မောင်းထုတ်တဲ့အမှုနဲ့ ညှဥ်းပန်းနှိပ်စက်မှုတွေအတွက် ICC မှာ သက်သေအထောက်အထားအထင်အရှားရှိနေတာဖြစ်ပါတယ်။ ဒါဟာ Rome Statute နိုင်ငံတကာသဘောတူညီမှုစာချုပ်အရပေါ်ပေါက်လာတဲ့ ICC ခုံရုံးက ပြဌာန်းသတ်မှတ်ထားတဲ့ ရာဇ၀တ်မှုတွေပဲဖြစ်ပါတယ်။\nအင်ကြင်းနိုင်-ဒါဆိုရင် ICC တရားသူကြီးတွေက ဖမ်းဝရမ်းထုတ်ဖို့ ဆုံးဖြတ်ချက်အတွက် အချိန် ဘယ်လောက်ကြာမလဲ။\nTomas Quintana:အချိန်သိပ်မကြာဘူးလို့တော့ မျှော်လင့်ပါတယ်၊ ဥပမာဆိုရင် မကြာသေးခင်က အစ္စရေးခေါင်းဆောင် Benjamin Netanyahu ကို ICC ခုံရုံးက ဖမ်းဝရမ်းထုတ်ခဲ့တဲ့ ကိစ္စမှာဆိုရင် ရှေ့နေချုပ် တင်သွင်းလျှောက်ထားပြီးနောက် လအနည်းငယ်အကြာမှာ ICC က ဖမ်းဝရမ်းထုတ်ပြန်ခဲ့တာပါ။ ဒါကြောင့် အချိန်အနည်းငယ်ယူရနိုင်ပါတယ်။ ဒါပေမဲ့ အရေးကြီးတာက ပထမအဆင့်ကတော့ ပြီးသွားပါပြီ။ ဗိုလ်ချုပ်မှူးကြီး မင်းအောင်လှိုင်ကို ရာဇ၀တ်ကြောင်းအရ အရေးယူဖို့ လုံလောက်တဲ့ သက်သေအထောက်အထားတွေ ရှိနေတယ်ဆိုတာ ရှေ့နေချုပ်က ပြောဆိုထားပြီဖြစ်ပါတယ်။\nအင်ကြင်းနိုင်-စစ်ကောင်စီဘက်က တုံ့ပြန်ထားတာကတော့ မြန်မာနိုင်ငံဟာ ICC အဖွဲ့ဝင်နိုင်ငံမဟုတ်သလို ICC ရဲ့ ပြောဆိုချက်တွေကို အသိအမှတ်ပြုမှာ မဟုတ်ဘူးလို့ဆိုပါတယ်။ စစ်ကောင်စီ တုံ့ပြန်ချက်ကို Mr. Quintana ဘယ်လိုမြင်လဲ။\nTomas Quintana:လက်ရှိအဆင့်က ရှေ့နေချုပ်က ဖမ်းဝရမ်းထုတ်ဖို့ ICC တရားသူကြီးတွေကို လျှောက်ထားတာဆိုတော့ တရားရုံးရဲ့ အဆုံးအဖြတ်ကို စောင့်ရမှာ ဖြစ်ပါတယ်။ တရားရုံးက ဖမ်းဝရမ်းထုတ်ပြီးဆိုရင်တော့ စစ်ကောင်စီက အလေးမထားဘူးလို့ ပြောနိုင်ပေမဲ့ အမှန်တကယ်မှာတော့ အဲဒီလို လုပ်လို့မရတော့ပါဘူး။ Rome Statute ကို လက်မှတ်ထိုးထားပြီး ICC ခုံရုံး စီရင်ပိုင်ခွင့်ကို လက်ခံထားတဲ့ နိုင်ငံပေါင်း ၁၂၄ နိုင်ငံရှိနေပါတယ်။ ဒီနိုင်ငံတွေအနေနဲ့ တရားရုံးရဲ့ ဆုံးဖြတ်ချက်တွေကို လိုက်နာဖို့ တာ၀န်ရှိပါတယ်။ ICC က ဖမ်းဝရမ်းထုတ်ရင် ဒီနိုင်ငံတွေအားလုံးက အဲဒါကို အကောင်အထည်ဖော်ဖို့ လိုအပ်ပါလိမ့်မယ်။ ဆိုလိုတာက ဗိုလ်ချုပ်မှူးကြီး မင်းအောင်လှိုင်ဟာ အဲဒီနိုင်ငံတွေကို သွားမယ်ဆိုရင် သူ့ကို ဖမ်းဆီးဖို့ ICC က သတ်မှတ်ပြဌာန်းထားတဲ့အတွက် သူ့အနေနဲ့ ဘယ်နိုင်ငံကိုမှ ခရီးသွားနိုင်မှာ မဟုတ်ပါဘူး။",
    "domain": "News",
    "url": "https://burmese.voanews.com/a/tomas-quintana-react-on-icc-min-aung-hlaing/7879445.html"
  },
  {
    "id": "91d53273-c300-41ec-8ee5-3118fb09f7b8",
    "title": "တရုတ်နယ်စပ်က စက်ရုံတချို့မှာ မြန်မာအလုပ်သမားတွေ အခွင့်အရေး ချိုးဖောက်မှုများလာ",
    "text": "တရုတ်နိုင်ငံ၊ ယူနန်ပြည်နယ်က စက်ရုံတချို့မှာ မြန်မာအလုပ်သမားတွေကို နားရက်မပေးဘဲ အလုပ်ခိုင်းနေပြီး လစာမမှန်တာတွေရှိတယ်လို့ အလုပ်သမားအရေး လှုပ်ရှားနေသူတွေက ပြောပါတယ်။ စက်ရုံတာဝန်ရှိသူတွေနဲ့ ညှိနှိုင်းကြပေမဲ့ ပြေလည်မှုမရဘူးလို့လည်း ပြောပါတယ်။ ရန်ကုန်က ပေးပို့တဲ့သတင်းကို တင်ဆက်ထားပါတယ်။\nရွှေလီ၊ ရင်ကျန်း၊ မန်စီ၊ ကျန်းဖုန်း၊ ထိန်ချုံး စတဲ့ ယူနန်နယ်စပ်မြို့တွေမှာ အလုပ်သွားလုပ်ကြတဲ့ မြန်မာအများစု ဟာ လစာအပြည့်အဝမရဘဲ ပိတ်ရက်မရှိ တရက်ကို နာရီပေါင်းများစွာ အလုပ်လုပ်နေရကြောင်း အလုပ်သမား တွေက ဗွီအိုအေကို ပြောပါတယ်။ တရားမဝင်လာလုပ်တဲ့ အလုပ်သမားတွေလို့ တရုတ်က သတ်မှတ်ထား တာကြောင့် တရုတ်စက်ရုံပိုင်ရှင်တွေနဲ့ ဥပဒေအရ ညှိနှိုင်းဖို့လည်းမဖြစ်နိုင်ကြောင်း ရွှေလီမြို့က အလုပ်သမားအရေး ဆောင်ရွက်နေသူက ဗွီအိုအေကို ပြောပါတယ်။\n\"ရွှေလီ၊ ကျန်းဖုန်းလို့လည်းခေါ်တယ်။ လုံချွမ်းလို့လည်ခေါ်တယ်၊ ရင်ကျန်း၊ မန်စီ ရှိသမျှ အထည်ချုပ်စက်ရုံတွေ မှန်သမျှ အလုပ်သမားအခွင့်အရေး ချိုးဖောက်ခံရတာတော့ စက်ရုံတိုင်းနီးပါးပဲ။ ပြီးခဲ့တဲ့နှစ်ကလည်း ရွှေလီမှာ အလုပ်သမားတွေ ဖိအားဒဏ်မခံနိုင်လို့ တိုက်ပေါ်ကခုန်ချပြီး ဆုံးသွားတာရှိတယ်။ ဒါပေမဲ့ ကျနော်တို့ ဘာမှ သွားကူညီလို့ မရဘူး။ ကျနော်တို့ကို ဆက်သွယ်လာပေမဲ့ ကျနော်တို့ ဘာမှလုပ်ပေးလို့မရဘူး။ ပွင့်ပွင့်လင်းလင်း ပြောရရင် အထဲမှာ တရားသူကြီး (ရှေ့နေ) တောင် ငှားခွင့်မရှိတဲ့ အဓိပ္ပာယ်မျိုးတွေ ကျနော်တို့ကို ပြန်ပြောလာ တယ်။ အဲဒါကြောင့် အထည်ချုပ်စက်ရုံကို လာမဲ့သူမှန်သမျှ ကိုယ့်ကိုအလုပ်ခေါ်တဲ့သူတွေကို ဗွီဒီယို record တွေ သေချာယူထားပါ။ အလုပ်ချိန်ဘယ်လောက်လဲ၊ အထည်အရေအတွက် သတ်မှတ်ထားတာရှိလား။ မလာနဲ့လို့ပြောရင်လည်း မြန်မာနိုင်ငံရဲ့ အခြေအနေအရ လာကြမှာတော့ တပုံတခေါင်းကြီးပဲ။\"\nမန်စီမြို့က Xinmei (ကျင်းမိန်) အထည်ချုပ်၊ Handa အထည်ချုပ် စက်ရုံတွေမှာ မြန်မာအလုပ်သမား ရာနဲ့ချီပြီး လစာတွေ အပြည့်မရကြောင်း၊ ပိတ်ရက်မရှိကြောင်း အလုပ်သမားတွေက ဗွီအိုအေကို အွန်လိုင်းကနေ ဆက်သွယ်ပြောပြခဲ့ပါတယ်။ ရွှေလီမြို့ Aohe အထည်ချုပ်က မြန်မာအလုပ်သမား ၇၀၀ ကိုလည်း တရုတ်ရဲက ဒီရက်ပိုင်းထဲမှာ ဖမ်းဆီးခဲ့ပါတယ်။ အကြောင်းကတော့ စက်ရုံပိုင်ရှင်ကို လုပ်အားခတိုးပေးဖို့၊ အချိန်ပြည့်အလုပ် မခိုင်းဖို့ တောင်းဆိုခဲ့တာကြောင့်လို့ ပြောပါတယ်။\n\"မြန်မာပြည်ဘက်ကနေ ပွဲစားတွေကခေါ်လာတယ် သူတို့က တပတ်ကတ်တွေနဲ့ ဝင်လာတယ်။ တပတ်ကတ်က တရုတ်ပြည်မှာ အလုပ်လုပ်ခွင့် မရှိဘူးလို့ သူတို့ရဲ့နည်းဥပဒေမှာ ရေးထားတယ်။ အဲဒီအတွက် အလုပ်သမားတွေက ဒီထဲဝင်လာပြီဆိုရင် ဒီစက်ရုံထဲမှာပဲ အကျယ်ချုပ်မိသလို ဖြစ်တာပေါ့။ အပြင်လည်း ထွက်လို့မရဘူး၊ ဘယ်သူနဲ့မှလည်း သူတို့ ဆက်သွယ်လို့မရဘူး။ ကျနော်တို့ သွားကူညီမဲ့သူလည်း အထဲကို ဝင်လို့မရဘူး။ ပြီးရင် အထည်ချုပ်စက်ရုံထဲကို ရောက်သွားပြီဆိုရင် သူတို့သတ်မှတ်ထားတဲ့ အရေအတွက် မပြည့်မီဘူးဆိုရင် လုပ်ခမရတာ လုပ်ခလျှော့တာတွေ ဖြစ်လာတယ်။ အဲဒီတော့ ၁၂၀၀ လို့ပြောထားတဲ့ အလုပ်သမားတယောက်က တခါတလေ ၁၀၀၀ တွေဖြစ်ရော၊ ၈၀၀ တွေဖြစ်ရော။ အဲလိုမျိုး ချိုးဖောက်ခံနေရတာတွေ အများကြီးပဲ။\"\nဒီလိုသတင်းတွေကို ကြားနေရပေမဲ့လည်း နယ်စပ်ဖြတ်ပြီး အလုပ်သွားလုပ်တဲ့သူက နေ့တိုင်း အများအပြား ရှိနေပါတယ်။ နယ်စပ်ဖြတ်ခွင့်ရဖို့ မူဆယ်မြို့မှာ စောင့်ဆိုင်းနေသူတွေကလည်း သောင်းချီရှိနေပါတယ်။ ယူနန်ပြည်နယ်၊ ရင်ကျန်းမြို့က အထည်ချုပ်စက်ရုံ ၂ခုမှာ မြန်မာအလုပ်သမား ၁,၀၀၀ ကျော်က အခွင့်အရေး တချို့ရဖို့ ပြီးခဲ့တဲ့ ၂၀၂၄ နှစ်ဦးပိုင်းမှာ ဆန္ဒပြ တောင်းဆိုခဲ့ဖူးပါတယ်။ အလုပ်ရှင်တွေက တောင်းဆိုချက်တွေကို မလိုက်လျောခဲ့သလို အလုပ်သမား ၂၀၀ လောက် ကိုလည်း ချက်ချင်း နေရပ်ကို ပြန်ပို့ခဲ့ဖူးပါတယ်။",
    "domain": "News",
    "url": "https://burmese.voanews.com/a/china-shweli-lobor-rights-abuse-myanmar-migrant-workers/7970436.html"
  },
  {
    "id": "c9c1ced7-5941-4ad3-8aa9-bfdb7434a5e1",
    "title": "ကျားဖြန့်ဂိုဏ်းတွေ ထိုင်းမြန်မာနယ်စပ် တောင်ပိုင်းရွှေ့ပြောင်းတိုးချဲ့",
    "text": "မြန်မာနိုင်ငံထဲ အခြေစိုက်ပြီး ထိုင်းမြန်မာ နယ်စပ်တလျှောက် လှုပ်ရှားနေတဲ့ အွန်လိုင်းငွေလိမ်ဂိုဏ်းတွေဟာ အခုဆို နယ်စပ်တလျှောက် တောင်ဘက်ပိုင်းကို တိုးချဲ့လုပ်ကိုင်လာနေတယ်လို့ ထိုင်းအာဏာပိုင်တွေကရော ငွေလိမ်ဂိုဏ်းဝင်ဟောင်းတွေကပါ ပြောပါတယ်။\nသူတို့ဟာ SIM ကပ်၊ Starlink ဂြိုဟ်တုဆက်သွယ်ရေးစနစ်၊ လျှပ်စစ်မီးနဲ့ လုပ်ငန်းလုပ်ကိုင်လိုသူတွေ ရှိနေသမျှ သူတို့ရဲ့လုပ်ငန်းကို လည်ပတ်နိုင်စွမ်း ရှိနေတာဖြစ်ပါတယ်။\nထိုင်းအောက်လွှတ်တော် အမျိုးသားလုံခြုံရေးနဲ့ နယ်စပ်ရေးရာကော်မတီ ဥက္ကဌဖြစ်တဲ့ ပြည်သူ့ပါတီအမတ် Rangsiman Rome ကတော့ ထိုင်းနယ်စပ် မဲဆောက် တဘက်ကမ်းက မြန်မာနိုင်ငံ မြဝတီဒေသဟာ ကမ္ဘာ့ အွန်လိုင်း လိမ်လည်ဂိုဏ်းတွေ ကြီးစိုးရာနေရာ ဖြစ်နေပြီး အဓိက လုပ်ငန်းဌာနကြီး ၄၀ ထက် မနည်းမှာ လူပေါင်း ၃ သိန်းလောက် လုပ်ကိုင်နေမယ်လို့ ခန့်မှန်းကြောင်း VOA ကိုပြောပါတယ်။\nဒီငွေလိမ်ဂိုဏ်းတွေဟာ ဒေါ်လာ ဘီလီယံပေါင်းများစွာနဲ့ လည်ပတ်နေတာဖြစ်ပြီး အခုဆို မဲဆောက် တောင်ဘက် အတော်လှမ်းတဲ့ ဆန်ခလဘူရီ ဘက်မှာ နေရာသစ် ပြောင်းရွှေ့လုပ်ကိုင်နေကြပြီလို့ ငွေလိမ်ဂိုဏ်းတွေမှာ ရောင်းစားခံရသူတွေရဲ့ အမှုကို လိုက်ပါဖြေရှင်းပေးနေရတဲ့ ဘန်ကောက်သံရုံးတခုရဲ့ တာဝန်ခံက ပြောပါတယ်။\nနယ်စပ်တကြောမှာ ငွေလိမ်ဂိုဏ်းတွေအပြင် မူးယစ်ဆေးမှောင်ခို ရောင်းဝယ်မှုတွေနဲ့ ရာဇဝတ်ဂိုဏ်း အများအပြား ကြီးစိုးနေတာဖြစ်ပြီး တရားဥပဒေ စိုးမိုးရေးအတွက် စိုးရိမ်စရာ ဖြစ်နေတယ်လို့လည်း ထိုင်းလွှတ်တော်အမတ်က ပြောပါတယ်။",
    "domain": "News",
    "url": "https://burmese.voanews.com/a/7959634.html"
  },
  {
    "id": "ef1660da-60ea-4603-83dc-5764ee4592fe",
    "title": "မြန်မာအပါအဝင် လူ့အခွင့်ချိုးဖောက်မှု လုံခြုံရေးကောင်စီမှာ EU တင်ပြ",
    "text": "မြန်မာနိုင်ငံအပါအဝင် ပဋိပက္ခတွေဖြစ်နေတဲ့ နိုင်ငံတွေမှာ လူ့အခွင့်အရေးကို လေးစားဖို့ EU အကြီးအကဲက တိုက်တွန်းလိုက်ပါတယ်။ နယူးယောက်မြို့ ကုလသမဂ္ဂဌာနချုပ်မှာ မတ်လ ၁၁ ရက်နေ့က EU ဥရောပသမဂ္ဂရဲ့ လုံခြုံရေးဆိုင်ရာ သုံးသပ်ချက်ကို EU နိုင်ငံခြားရေးနဲ့ လုံခြုံရေးမူဝါဒဆိုင်ရာအကြီးအကဲ Kaja Kallas ကတင်ပြ ပြောကြားခဲ့တာဖြစ်ပါတယ်။\n၃ နှစ်ကျော်ကာလအတွင်း ကုလသမဂ္ဂဝင်နိုင်ငံအချို့ကို ပျက်စီးသွားစေတဲ့ တရားမဝင်စစ်ပွဲတွေကိုတွေ့မြင်နေရပါတယ်။ မြန်မာ၊ ဂါဇာ၊ ဆူဒန်၊ ဟေတီ၊ ကွန်ဂို၊ ယူကရိန်း စတဲ့ ပဋိပက္ခဖြစ်ပွားနေတဲ့နိုင်ငံတွေမှာ နိုင်ငံတကာဥပဒေတွေ၊ နိုင်ငံတကာ လူသားချင်းစာနာမှုဆိုင်ရာဥပဒေတွေနဲ့ လူ့အခွင့်အရေး ချိုးဖေါက်ခံရမယ့်အန္တရာယ်တွေ ကြုံနေရတယ်၊ ဒါမှမဟုတ် ချိုးဖေါက်ခံနေရပါတယ်လို့ EU နိုင်ငံခြားရေးနဲ့ လုံခြုံရေးမူဝါဒဆိုင်ရာအကြီးအကဲ Kaja Kallas က ကုလသမဂ္ဂလုံခြုံရေးကောင်စီမှာ ပြောကြားသွားခဲ့ပါတယ်။\nရုရှားနိုင်ငံဟာ နယ်မြေချဲ့ထွင်ဖို့ ယူကရိန်းကို တိုက်နေတဲ့ စစ်ပွဲမှာ အီရန်နဲ့မြောက်ကိုရီးယားကိုပါ ဆွဲသွင်းနေပြီး အဲဒီ ၂ နိုင်ငံက ပဲ့ထိန်းထပ်ဒုံးတွေအပါအဝင် စစ်လက်နက်ပစ္စည်းအကူအညီတွေ ရုရှားအတွက်ပေးနေတာကို သူကထောက်ပြ ပြောဆိုခဲ့ပါတယ်။ အရှေ့အလယ်ပိုင်းဒေသဆိုင်ရာမှာတော့ အနာဂတ်မှာ ဂါဇာဒေသပါဝင်တဲ့ ပါလက်စတိုင်းနိုင်ငံတခု ပေါ်ပေါက်ရေးကို EU အနေနဲ့ နိုင်ငံတကာအသိုင်းအဝိုင်းနဲ့ ပူးပေါင်းဆောင်ရွက်သွားပါမယ်လို့လည်း Kaja Kallas ကပြောဆိုပါတယ်။\nဒီကနေ့ကမ္ဘာကြီးဟာ စစ်အေးကာလမှာကြုံခဲ့ရတာတွေထက်တောင်အန္တရယ်ကြီးမားတဲ့အခြေအနေတွေနဲ့ရင်ဆိုင်နေရ ပြီး၊ ကုလသမဂ္ဂရဲ့အခန်းကဏ္ဍဟာ မဖြစ်မနေ လိုအပ်နေဆဲပဲလို့ EU အကြီးအကဲက ပြောကြားခဲ့ပါတယ်။",
    "domain": "News",
    "url": "https://burmese.voanews.com/a/un-eu-cooperation-myanmar/8009326.html"
  },
  {
    "id": "98df464e-c64c-4122-87ae-b64b8429aa8f",
    "title": "ထိုင်းမှာ ၂ ရက်အတွင်း စိတ်ကြွဆေးပြား ၁၃ သန်း ဖမ်းမိ",
    "text": "ထိုင်းနိုင်ငံ ချင်းရိုင်နဲ့ အယုဒ္ဓယခရိုင်တို့ကနေ ၂ ရက်တာအတွင်း စိတ်ကြွဆေးပြား ၁၃ သန်း ဖမ်းဆီးရမိခဲ့ပါတယ်။ ပြီးခဲ့တဲ့ ၆ လတာအတွင်း မူးယစ်မှောင်ခိုတွေနဲ့ တိုက်ပွဲပေါင်း ၂၄ ကြိမ် ရှိခဲ့ပြီး သံသယရှိသူ ၂၀၀ နီးပါးနဲ့အတူ မူးယစ်ဆေးဝါးမျိုးစုံ ဖမ်းမိထားတယ်လို့ ထိုင်း နယ်ခြားစောင့်တပ်က သတင်းထုတ်ပြန်ပါတယ်။ ဗွီအိုအေသတင်းထောက် မအေးအေးမာ သတင်းပေးပို့ထားပါတယ်။\nထိုင်းနိုင်ငံမှာ မူးယစ်ဆေးဝါးတွေအများဆုံး ဝင်ရောက်လာနေတဲ့ ထိုင်းမြောက်ပိုင်း ချင်းရိုင်ခရိုင် အတွင်းမှာ ဖေဖေါ်ဝါရီလ၂၈ ရက်နေ့ည မတ်လ ၁ ရက်နေ့ မနက်အစောပိုင်း ၁ နာရီအချိန်လောက်မှာပဲ ကား ၃ စီးနဲ့ သယ်ဆောင်လာတဲ့ စိတ်ကြွဆေးပြား ၈ သန်း ဖမ်းမိခဲ့ပါတယ်။\nထိုင်းအတွင်းပိုင်း ဆိုကိုထိုင်းခရိုင်ကို မောင်းနှင်လာတာဖြစ်ပြီး အဲဒီ ကား ၃ စီးထဲမှာ အသက် ၂၀ ကျော်အရွယ် အမျိုးသား ၅ ဦးနဲ့ ၁၄ နှစ်အရွယ် အမျိုးသမီးတဦးကိုလည်း ဖမ်းဆီးစစ်ဆေးနေကြောင်း ချင်းရိုင် ရဲတပ်ဖွဲ့က သတင်းထုတ်ပြန်ခဲ့ပါတယ်။\nမတ်လ ၂ ရက်နေ့ကတော့ ချင်းမိုင်ခရိုင် ထိုင်း-မြန်မာနယ်စပ် ချင်းဒေါင်းမြို့နယ်ဘက်ကနေလာတဲ့ ပြောင်းဖူးတင်တဲ့ ကားကြီးတစီးဟာ အယုဒ္ဓယခရိုင်ထဲကို ဝင်ရောက်ချိန်မှာ ပြောင်းဖူးထဲမှာ ဖွက်ပြီးသယ်လာတဲ့ စိတ်ကြွဆေးပြား ၅ သန်းကို ဖမ်းမိခဲ့ပါတယ်။ ဖမ်းမိတဲ့ မူးယစ်ဆေးဝါးတွေအားလုံးရဲ့ ကာလတန်ဖိုးကတော့ ဘတ်ငွေ သန်းပေါင်း ၁,၀၀၀ ကျော်လောက် တန်ဖိုးရှိပါတယ်။\nချင်းရိုင်ခရိုင် ဖမောင့် နယ်ခြားစောင့်တပ်က သတင်းထုတ်ပြန်ရာမှာ ၂၀၂၄ ခုနှစ် အောက်တိုဘာလကနေ မတ်လဆန်းထိ ၆ လအတွင်းမှာ စိတ်ကြွဆေးပြား ၆၇ သန်း ၉ သိန်းကျော်၊ ဘိန်းဖြူ ၁၄၃ ကီလိုနဲ့ မူးယစ်ဆေးဝါးနဲ့ ဆက်နွယ်သူတရားခံ ၁၇၂ ယောက်ကို ဖမ်းဆီးအရေးယူခဲ့ပြီး ထိုင်း-မြန်မာနယ်စပ်မှာ တိုက်ပွဲပေါင်း ၂၄ ကြိမ် ဖြစ်ခဲ့တယ်လို့ ဆိုပါတယ်။ တိုက်ပွဲတွေအတွင်း မူးယစ်ကုန်ကူးသူ ၈ ဦးကိုလည်း အသေဖမ်းမိခဲ့တယ်လို့ သတင်းထုတ်ပြန်ခဲ့ပါတယ်။\nအခုလို မူးယစ်ဆေးဝါးတွေ ဖမ်းမိနိုင်တာနဲ့ပတ်သက်လို့ Pha Muang Task Force ဖမောင့် နယ်ခြားစောင့်တပ်ရဲ့ တပ်မှူး ကစ်တကွန် ချန်တရာ (Maj. Gen. Kittakorn Chantra) က -\n\"အခုလို မူးယစ်ဆေးဝါးတွေ ဖမ်းမိတဲ့ အောင်မြင်မှုတွေ ရနေတာဟာ နယ်မြေလူထုနဲ့ တပ်ဖွဲဝင်တွေရဲ့ ပူးပေါင်းလုပ်ဆောင်မှုတွေကြောင့် ဖြစ်ပါတယ်။ ထိုင်းနိုင်ငံရဲ့ အနာဂတ်မျိုးဆက်တွေကိုဖျက်ဆီးနေတဲ့ မူးယစ်ဆေးဝါးတွေကို ရှင်းလင်းရအောင် နယ်ခြားတလျှောက်က တပ်ရင်းတပ်ဖဲွ့တွေအနေနဲ့ အသင့်ဖြစ်နေပါတယ်\" လို့ ပြောသွားခဲ့ပါတယ်။\nထိုင်း-မြန်မာနယ်စပ် ချင်းမိုင်ခရိုင် မယ်အိုင့်မြိုနယ် ထဲမှာ ကင်းလှည့်နေတဲ့ အမှတ် (၃) နယ်ခြား စောင့်တပ် ၃၂၀၆ ရိန်းဂျားတပ်ဖွဲ့ဝင်တွေနဲ့ မြန်မာဘက်ခြမ်းကလာတဲ့ မူးယစ်လက်နက်ကိုင် ၁၅ ဦး ခန့်ဟာ ဖေဖေါ်ဝါရီလ ၉ ရက်နေ့တုန်းကလည်း မြန်မာနယ်ခြားနဲ့ ကီလိုမီတာ ၄၀၀ လောက်အကွာမှာ တိုက်ပွဲတွေ ဖြစ်ပွားခဲ့ပြီး မူးယစ်မှောင်ခိုသမား ၃ ဦး အသေဖမ်းမိခဲ့ပြီး Ice မူးယစ်ဆေး ကီလို ၂၀၀ နီးပါးနဲ့ စိတ်ကြွဆေးပြား တသန်းကျော် ဖမ်းမိခဲ့ပါတယ်။",
    "domain": "News",
    "url": "https://burmese.voanews.com/a/thailand-myanmar-illegal-drugs/7995884.html"
  },
  {
    "id": "8238ab30-69b4-4aba-9e54-829a5cc89b0f",
    "title": "မကွေးတိုင်းတွင်း စစ်ကောင်စီနယ်မြေရှင်း ကျေးရွာနေအိမ်တချို့မီးရှိုခံရ",
    "text": "မကွေးတိုင်း ရေစကြိုမြို့နယ်မှာ စစ်ကောင်စီ နယ်မြေရှင်းလင်းရေးအတွင်း ကာကွယ်ရေး တပ်ဖွဲ့တွေနဲ့ တိုက်ပွဲတွေဖြစ်ပြီး အရပ်သား နေအိမ်တချို့ မီးရှို့ခံရပါတယ်။ ပွင့်ဖြူမြို့နဲ့ စေတုတ္တရာမြို့နယ်မှာလည်း အရပ်သား ၁ ဦး သတ်ဖြတ်ခံခဲ့ရပြီး နေအိမ် ၂၀၀ ကျော် မီးရှို့ဖျက်စီးခံခဲ့ရပါတယ်။ မကွေးတိုင်းတွင်း စစ်ကောင်စီတပ် စစ်ရေးလှုပ်ရှားမှုတွေနဲ့ပတ်သက်လို့ သတင်းပေးပို့ထားပါတယ်။\nပခုက္ကူကထွက်လာတဲ့ အင်အား ၈၀ နီးပါး ပါဝင်တဲ့ စစ်ကောင်စီ စစ်ကြောင်းဟာ မကွေးတိုင်းရေစကြိုမြို့နယ်ထဲက ကျေးရွာတွေကို ၁ လနီးပါး နယ်မြေရှင်းလင်းနေတာဖြစ်ပြီး ကာကွယ်ရေး တပ်ဖွဲ့တွေနဲ့လည်း တိုက်ပွဲတွေလည်း ရှိခဲ့ပါတယ်။ ဒီဇင်ဘာ ၁ ရက်မှာတော့ မြို့နဲ့ ၃ မိုင်ခန့်အကွာက အိမ်ခြေ ၁၅၀ လောက်ရှိတဲ့ ကမ္ဘဲ့ရွာက နေအိမ်တွေကို မီးရှို့ဖျက်စီးသွားတာကြောင့် တရွာလုံးနီးပါး မီးလောင်ပျက်စီးခဲ့တယ်လို့ ရေစကြိုမြို့နယ် ပြည်သူ့ကာကွယ်ရေး တပ်ဖွဲ့ သတင်းတာဝန်ခံက ပြောပါတယ်။\n\"ရေစကြိုစရောက်တဲ့ စစ်ကြောင်းကတော့ ၁ လ လောက်ရှိပြီ အင်အားက ၈၀ လောက်ပါတယ်။ ပခုက္ကူကနေ လာတာ။ ဒီရေစကြိုမြို့နယ်ထဲကို ပတ်ထိုးနေတဲ့ သဘောရှိတာပေါ့။ အဲ့စစ်ကြောင်းနဲ့ ကျွန်တော်တို့တွေ ထိတွေ့မှု ၃ ကြိမ်ဖြစ်ထားတယ်။ ကမ္ဘဲ့ကျေးရွာကို မနက် ၆ နာရီဝင်တယ်။ ဝင်ပြီးတော့ ရေစကြိုမြို့နယ် ပကဖနဲ့ ကင်းသမားတွေနဲ့ ထိတွေ့မှု နည်းနည်းဖြစ်တယ်။ ဖြစ်ပြီးတဲ့အချိန်မှာ ကမ္ဘဲ့ကျေးရွာကို မီးရှို့တာပေါ့နော်။ တရွာလုံးမှာ အိမ် ၂၀ လောက်ပဲကျန်မယ်။ ကျန်တာအကုန်မီးရှို့ခံရတယ်။ အရပ်သား ထိခိုက်သေဆုံးမှုက သေဆုံးမှုတော့ မကြားမိသေးဘူး။မကြားသေးပေမယ့်လည်း ဖမ်းဆီးခံထားရတဲ့ သူတွေလည်းရှိတယ်။ တချို့ကလည်း ပြန်လွတ်တယ်။ တချို့ကလည်း ဖမ်းခံထားရတုန်းလို့ သိထားရတယ်။\"\nစစ်ကောင်စီ စစ်ကြောင်းဟာ ကျေးရွာတွေဘက်ကို နယ်မြေရှင်းလင်းတာတွေ မလုပ်ခင် မြို့ပေါ်ရပ်ကွက်အချို့ကို သန်းခေါင်စာရင်းကောက်ယူတာတွေလည်း လုပ်ဆောင်ခဲ့တယ်လို့ ဒေသခံတွေက ပြောပါတယ်။\nမကွေးတိုင်းထဲကပဲ စေတုတ္တရာနဲ့ ပွင့်ဖြူမြို့နယ်အစပ်က ကျေးရွာတွေကိုလည်း နိုဝင်ဘာ ၂၇ ရက်ကနေ ၂၉ ရက်အထိ စစ်ကောင်စီက ၃ ရက်ဆက်တိုက် နယ်မြေရှင်းလင်းတာတွေလုပ်ခဲ့ပါသေးတယ်။ နယ်မြေရှင်းလင်းရေးအတွင်း ကျေးရွာ ၃ ရွာက နေအိမ် ၂၀၀ နီးပါး မီးရှို့ဖျက်စီးခံခဲ့ရသလို အရပ်သားအမျိုးသမီး ၁ ဦးလည်း သေဆုံးခဲ့တယ်လို့ မင်းဘူးခရိုင် သတင်းပြန်ကြားရေး တာဝန်ခံက ပြောပါတယ်။\n\"စေတုတ္တရာမြို့နယ် အရှေ့ဖျားနဲ့ ပွင့်ဖြူမြို့နယ်အနောက်ဖျားအစပ်က ကျေးရွာတွေ စစ်ကြောင်းထိုးခံရတာပေါ့။ ရွာတွေမီးရှို့ခံရတယ်။ ပြည်သူတွေ သတ်ဖြတ်ခံရတယ်။ ပစ္စည်းတွေခိုးယူခံရတယ်။ အဲ့အခြေအနေတွေဖြစ်တာပေါ့။ မီးရှို့ခံရတာက စေတုတ္တရာ မြို့နယ်ထဲက ကျောက်ပုံရွာရယ် ညောင်ကုန်းရွာရယ် မီးရှို့ခံရတယ်။ နောက်တခုက ပွင့်ဖြူမြို့နယ်ထဲက လယ်မကျေးရွာဆိုတာ မီးရှို့ခံရတယ်ပေါ့။ နေအိမ် ၂၀၀ ကျော် ၂ မြို့နယ် ၂၀၀ ကျော်မီးရှို့ခံရတယ်။ အရပ်သား သတ်ဖြတ်ခံရတာက အသက် ၇၀ အရွယ် ဒေါ်တင်မှတ်ဆိုတဲ့ ကျောက်ပုံကျေးရွာက အမေအို ၁ ယောက်တော့ အသတ်ခံရတယ်။ ပြည်သူတွေက လက်ရှိအချိန်ထိ တောတွေတောင်တွေထဲ စစ်ဘေးရှောင်နေရတုန်းပေါ့။\"\nစစ်ကောင်စီ တပ်ရဲ့ နယ်မြေရှင်းလင်းရေးအတွင်း ပွင့်ဖြူမြို့နယ်နဲ့ စေတုတ္တရာ မြို့နယ်ထဲက ဒေသခံ ၅ ထောင်လောက်ဟာ အစားအသောက်နဲ့ ဆေးဝါးအကူအညီ အရေးပေါ်လိုအပ်နေတယ်လို့ စစ်ဘေးရှောင်ကူညီပေးနေသူတွေက ပြောပါတယ်။ ဒီအခြေအနေတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသေးပါဘူး။",
    "domain": "News",
    "url": "https://burmese.voanews.com/a/arson-in-magway-amid-military-operation/7884654.html"
  },
  {
    "id": "a57945a9-5ca9-40ee-8b4e-9a48bb7bbc03",
    "title": "မြန်မာ့အရေး အလွတ်သဘော ညှိနှိုင်းဆွေးနွေးပွဲ ထိုင်းနိုင်ငံမှာ စတင်ကျင်းပ",
    "text": "",
    "domain": "News",
    "url": "https://burmese.voanews.com/a/7906912.html"
  },
  {
    "id": "319013be-a956-4891-92b4-44304b6e1757",
    "title": "မြန်မာပြည်တွင်းဒုက္ခသည်တွေ စိုးရိမ်စရာ အခြေအနေ ကုလသတိပေး",
    "text": "မြန်မာနိုင်ငံအတွင်းက ပြည်တွင်းနေရပ်စွန့်ခွာနေရသူတွေ အချိန်ကြာလာတာနဲ့အမျှ ရုပ်ပိုင်းဆိုင်ရာ မလုံခြုံမှု၊ စိတ်ဖိစီးမှု၊ လူအခွင့်အရေးချိုးဖေါက်မှုနဲ့ ဥပဒေရေးရာ အကူအညီမရတဲ့ ကန့်သတ်ချက် အခက်အခဲတွေကို ရင်ဆိုင်နေရတဲ့အကြောင်း UNHCR ကုလသမဂ္ဂ မဟာမင်းကြီးရုံး က လူမှုကွန်ယက်တွေမှာ ဒီနေ့ ရေးသားထားပါတယ်။\nအသက်မွေးဝမ်းကြောင်း အထောက်အကူပေးတာ၊ အသိပညာပေးတာနဲ့၊ တရားဥပဒေဆိုင်ရာ အကြံပေးမှုတွေ ပေးပြီး အခက်အခဲတွေကို လျှော့ချပေးနိုင်ဖို့၊ ကာကွယ်စောင့်ရှောက်ဖို့ လိုတဲ့အကြောင်း ရေးသားထားတာပါ။ အိုးအိမ်စွန့်ခွာ ရှောင်တိမ်းနေထိုင်ရတဲ့ အချိန်ကြာလာတာနဲ့အမျှ ပြည့်ကြပ်နေတဲ့ ခိုလှုံရာနေရာတွေမှာ လုံခြုံမှုမရှိ၊ အရင်းအမြစ်လုံလောက်မှုမရှိတဲ့ မရေရာမှုတွေကို ရင်ဆိုင်နေရပါတယ်။ နေရပ်စွန့်ခွာသူတွေ ပြန်လည်ထူထောင်နိုင်စွမ်းရှိဖို့၊ အထောက်အပံ့တွေပေါ် မှီခိုမှုကင်းကင်းနဲ့ ရေရှည်ရပ်တည်နိုင်ဖို့ လိုအပ်တဲ့အကြောင်း ရေးသားထားပါတယ်။\nပဋိပက္ခနဲ့ သဘာဝဘေးအန္တရာယ်တွေကြောင့် အန္တရာယ်ကင်းတဲ့ နေရာတွေကို ယာယီ ရွေ့ပြောင်းကြရပေမဲ့ အချိန်ကြာလာတာနဲ့အမျှ အခက်အခဲတွေ ရင်ဆိုင်နေရတာကို UNHCR က ထောက်ပြထားတာပါ။ မြန်မာနိုင်ငံအတွင်း ပဋိပက္ခတွေကြား တနိုင်ငံလုံး အတိုင်းအတာနဲ့ အိုးအိမ်စွန့်ခွာထွက်ပြေးရသူ အရပ်သားက ၃ သန်းကျော်နေပြီလို့ ကုလသမဂ္ဂအဖွဲ့အစည်းတွေက မကြာသေးခင်လတွေက ပြောဆိုထားပါတယ်။",
    "domain": "News",
    "url": "https://burmese.voanews.com/a/un-warn-concerned-about-myanmar-displaced-people/7944459.html"
  },
  {
    "id": "b34c7a8c-7a6f-4124-8e5b-177478bfbd9d",
    "title": "စစ်ခေါင်းဆောင်ရဲ့ ရုရှားခရီးစဉ် လက်နက်ကိစ္စ ပါဝင်နိုင်ကြောင်း ကုလအထူးကိုယ်စားလှယ် ခန့်မှန်း",
    "text": "ဗိုလ်ချုပ်မှူးကြီး မင်းအောင်လှိုင်ရဲ့ ပြီးခဲ့တဲ့ရက်ပိုင်းက ရုရှားခရီးစဥ်မှာ မြန်မာနိုင်ငံကို စစ်လက်နက် ပစ္စည်းတွေ ဆက်ပြီးရောင်းချဖို့ကိစ္စ တစိတ်တပိုင်း ပါ၀င်မယ်လို့ သံသယရှိကြောင်း ကုလသမဂ္ဂရဲ့ မြန်မာနိုင်ငံဆိုင်ရာ လူ့အခွင့်အရေးအထူးကိုယ်စားလှယ် Tom Andrews က ပြောပါတယ်။\n\"တကယ်တော့ လူ့အခွင့်အရေးကောင်စီကို တင်သွင်းခဲ့တဲ့ အစီရင်ခံစာတွေမှာ ရုရှားဟာ မြန်မာစစ်ကောင်စီကို လက်နက်အများဆုံး ထောက်ပံ့ပေးနေတဲ့ တခုတည်းသောနိုင်ငံ ဖြစ်တယ်ဆိုတာ ကျနော် အမြဲထောက်ပြထားတာပါ။ ဒါကြောင့် ရုရှားခရီးစဥ်အတွင်း ဆွေးနွေးမှုတွေမှာ အနည်းဆုံး တစိတ်တပိုင်းအနေနဲ့ ရုရှားကနေ မြန်မာကို လက်နက်ပစ္စည်းတွေ ဆက်ပြီးရောင်းချဖို့ အချက်ပါ၀င်မယ်လို့ သံသယရှိကြောင်း\" Tom Andrews က ဗွီအိုအေနဲ့ မေးမြန်းခန်းမှာ ပြောသွားတာပါ။\nလက်နက်ပစ္စည်း ရောင်းဝယ်မှုနဲ့ပတ်သက်လို့ နိုင်ငံတကာရဲ့ တုန့်ပြန်မှုတွေဟာ ဗိုလ်ချုပ်မှူးကြီးမင်းအောင်လှိုင်အတွက် အထူးအရေးကြီးတဲ့ အကြောင်းရင်းတခု ဖြစ်တယ်လို့လည်း Tom Andrews က ထောက်ပြပါတယ်။\nမြန်မာနိုင်ငံမှာ အပြစ်မဲ့ အရပ်သားတွေကို သတ်ဖြတ်ဖို့ ခေတ်မီဆန်းပြားတဲ့ စစ်လက်နက်တွေကို စစ်ကောင်စီက အသုံးပြုနေတယ်ဆိုတာ နိုင်ငံတကာအသိုင်းအဝိုင်းက သိရှိပြီး ရလဒ်အဖြစ် မြန်မာနိုင်ငံကို လက်နက်နဲ့ စစ်ဘက်ဆိုင်ရာပစ္စည်းတွေ တင်ပို့ရောင်းချတာတွေကို အခြားနိုင်ငံတွေက သိသိသာသာ လျော့ကျခဲ့ကြောင်း Tom Andrews ကပြောပါတယ်။\nမနှစ်ကထုတ်ပြန်တဲ့ မြန်မာနိုင်ငံဆိုင်ရာ Tom Andrews ရဲ့ အစီရင်ခံစာမှာလည်း စင်္ကာပူနိုင်ငံကနေ မြန်မာနိုင်ငံကို လက်နက်တင်ပို့ရာမှာ ၉၀% ကျဆင်းခဲ့ကြောင်းဖေါ်ပြထားပါတယ်။ ဒါကြောင့်စစ်ကောင်စီအတွက် နိုင်ငံတကာ အသိုင်းအဝိုင်းကနေ ဝယ်ယူရရှိနေတဲ့ လက်နက်နဲ့ စစ်ဘက်ဆိုင်ရာ အထောက်အပံ့တွေဟာ သုံးပုံတပုံ လျော့ကျသွားခဲ့တယ်လို့ သူ့ရဲ့အစီရင်ခံစာက ဆိုပါတယ်။\nဗိုလ်ချုပ်မှူးကြီးမင်းအောင်လှိုင်ကတော့ မတ်လ ၃ ရက်ကနေ ၉ ရက်နေ့အထိ သွားရောက်ခဲ့တဲ့ ရုရှားနဲ့ ဘဲလာရုစ် နှစ်နိုင်ငံခရီးစဥ်နဲ့ ပတ်သက်လို့ သတင်းထောက်တွေရဲ့အမေးကို သူ့ရဲ့အပြန်ခရီးစဥ်လေယာဥ်ပေါ်မှာ ဖြေကြားရာမှာ နှစ်ပေါင်း (၇၇) နှစ် ကြာမြင့်နေပြီဖြစ်တဲ့ မြန်မာနိုင်ငံပြည်တွင်းစစ်ကို အဆုံးသတ်ပြီး ငြိမ်းချမ်းရေးရနိုင်ဖို့ အလျင်အမြန် ကူညီဆောင်ရွက်ပေးနိုင်တဲ့ နိုင်ငံဟာ ရုရှားပဲဖြစ်တယ်လို့ ပြောကြားခဲ့ပါတယ်။",
    "domain": "News",
    "url": "https://burmese.voanews.com/a/tom-andrews-myanmar-min-aung-hlaing-russia/8006208.html"
  },
  {
    "id": "3b6e8100-6b92-4b10-acaf-08e4edfd23a7",
    "title": "\"ရိုဟင်ဂျာဒုက္ခသည်စခန်းထဲကနေ ရိုဟင်ဂျာစစ်သားတွေမွေးထုတ်\" ရိုက်တာအစီရင်ခံစာ",
    "text": "ရိုဟင်ဂျာ ဒုက္ခသည် စခန်းဟာ ရိုဟင်ဂျာစစ်သားတွေကို မွေးထုတ်ပေးရာ နေရာဖြစ်နေတယ်လို့ ရိုက်တာ သတင်းဌာနက နိုဝင်ဘာ ၂၅ ရက်နေ့ က ရေးပါတယ်။ အရက္ခတပ်တော် AA ကို တိုက်နေကြတဲ့ ရိုဟင်ဂျာ လက်နက်ကိုင်အဖွဲ့တွေဟာ ဒုက္ခသည်စခန်းတွေကနေ တိုက်ခိုက်ရေး စစ်သည် ၃၀၀၀ ကနေ ၅၀၀၀ အထိ စုဆောင်းပြီးသွားပြီလို့လည်း ရိုက်တာက ဆိုပါတယ်။ အကူအညီပေးရေး အဖွဲ့အစည်းတွေက လုံခြုံရေးဆိုင်ရာ အဖွဲ့တွင်းအစီရင်ခံစာနှစ်စောင်ကို ရိုက်တာကရယူ သုံးသပ်ခဲ့သလို၊ လူ ၁၈ ဦးကိုလည်း ရိုက်တာက အင်တာဗျူးမေးမြန်းခဲ့ပြီး အခုလို ရေးသားဖော်ထုတ်ခဲ့တာပါ။\n\"ကျွန်တော်တို့ရဲ့ အဓိက ရန်သူက မြန်မာ အစိုးရ မဟုတ်ပါဘူး။ ရခိုင် ရပ်ရွာ အသိုက်အဝန်းပါ\" လို့ ရိုက်တာ က အင်တာဗျူးခဲ့တဲ့ Abu Afna က ပြောတာကိုလည်း သတင်းဆောင်းပါးမှာ ကိုးကားထားပါတယ်။ မြန်မာ စစ်တပ်ဟာ သူတို့နဲ့ အတူ၊ တိုက်ပေးကြတဲ့ ရိုဟင်ဂျာတွေကို ငွေ နဲ့ နိုင်ငံသား စာရွက်စာတမ်းတွေ ထုတ်ပေးတယ်လို့လည်း ရိုက်တာ က ပြောပါတယ်။ ဒါပေမဲ့ မူဆလင်တွေကို သူ့တပ်ထဲမှာ စစ်သားအဖြစ် စုဆောင်းတယ် ဆိုတာကိုတော့ မြန်မာစစ်တပ် က ငြင်းပါတယ်။ တောင်းဆိုချက်အရ၊ သူတို့ ကျေးရွာတွေ နဲ့ သူတို့ ဒေသကို ကာကွယ်နိုင်ဖို့ အခြေခံ စစ်သင်တန်းပေးတာသာ ဖြစ်တယ်လို့ မြန်မာ စစ်တပ်က ဆိုပါတယ်။\nရိုဟင်ဂျာ လက်နက်ကိုင်အဖွဲ့က တိုက်ခိုက်သူတွေဟာ မြန်မာ စစ်တပ်နဲ့အတူ အရက္ခတပ်တော်ကို တိုက်ခိုက်ရာမှာ တခါတရံ မြန်မာစစ်သားတွေနဲ့ တခန်းတည်း၊ တနေရာတည်း အတူနေခဲ့ကြရတယ်လို့လည်း ရိုက်တာ ကို ပြောပါတယ်။ မတ်လ နဲ့ မေလထဲမှာ ဒုက္ခသည် စခန်းက ဒုက္ခသည် ၂၀၀၀ လောက်ကို အမျိုးသားရေး အယူအဆတွေ ပြောဆိုစည်းရုံးသလို ငွေကြေး မက်လုံးပေးတာအပြင် ကတိတွေ၊ ခြိမ်းခြောက်မှုတွေ၊ အားသုံးတဲ့နည်းတွေပါ အသုံးပြု စုဆောင်းခဲ့တယ်လို့ အကူအညီပေးရေး အဖွဲ့တခုရဲ့ ဇွန်လ အစီရင်ခံစာမှာ ပြောထားတာကို တွေ့မြင်ခဲ့ရကြောင်း ရိုက်တာက ပြောပါတယ်။ အများအပြား ကို အဓမ္မ ခေါ်သွားတာဖြစ်ပြီး၊ အသက် ၁၃ နှစ်လောက် ငယ်တဲ့သူတွေတောင် ပါတယ်လို့ ကုလသမဂ္ဂ အရာရှိ တဦးနဲ့ ရိုဟင်ဂျာ တိုက်ခိုက်ရေးသမား ၂ ယောက်ကို ကိုးကားပြီး ရိုက်တာသတင်း က ဆိုပါတယ်။\nဒုက္ခသည်စခန်းတွေကနေ ရိုဟင်ဂျာ တိုက်ခိုက်ရေးသမားတွေ ပေါ်ပေါက်လာပြီး၊ စခန်းထဲမှာနဲ့ ဝန်းကျင်မှာ လက်နက်တွေ ရှိနေတာ ဟာ အချိန်ကိုက် ဗုံးတလုံးလို ဖြစ်တယ်လို့ ဘင်္ဂလားဒေ့ရှ် က သဘောထားကြောင်း လုံခြုံရေးဆိုင်ရာ ပုဂ္ဂိုလ်တဦး က ရိုက်တာကို ပြောပါတယ်။",
    "domain": "News",
    "url": "https://burmese.voanews.com/a/rohingya-refugees-turn-to-fighters/7876594.html"
  },
  {
    "id": "7932784f-00d7-43aa-b651-085151260d99",
    "title": "စစ်ကိုင်းတိုင်း လေကြောင်းတိုက်ခိုက်ခံရမှု အရပ်သားတချို့ သေဆုံး",
    "text": "စစ်ကိုင်းတိုင်း ဇီးကုန်းမြို့အနီးက ကျေးရွာတွေကို စစ်တပ်ဘက်က အဝေးထိန်း ဒရုန်းတွေနဲ့ ဗုံးကြဲတိုက်ခိုက်တာကြောင့် အရပ်သား သေဆုံး ဒဏ်ရာရတာတွေရှိပြီး ဒေသခံတွေ ဘေးလွတ်ရာ တိမ်းရှောင်နေကြပါတယ်။ မြောင်မြို့နယ်ထဲမှာလည်း စစ်တပ်ရဲ့ လေကြောင်းတိုက်ခိုက်မှုတွေေကြောင့် အဆောက်အဦးအချို့ ပျက်စီးခဲ့ပါတယ်။ စစ်ကိုင်းတိုင်းထဲက အခြေအနေ ရန်ကုန်က သတင်းပေးပို့ထားပါတယ်။\nစစ်ကိုင်းတိုင်း ဇီးကုန်းမြို့ပေါ်နဲ့ သကြားစက်မှာ တပ်စွဲထားတဲ့ စစ်တပ်ဟာ ဖေဖော်ဝါရီ ၃ ရက် မနက်ပိုင်းမှာ ဇီးကုန်းမြို့နဲ့ မိုင်အနည်းငယ်အကွာက ကျေးရွာ ၄ ရွာထက်မနည်းကို လေကြောင်းကနေ အဝေးထိန်း ဒရုန်းတွေနဲ့ ဗုံးကြဲတိုက်ခိုက်ခဲ့တယ်လို့ ဒေသခံတွေက ပြောပါတယ်။\nတိုက်ခိုက်မှုအတွင်း အရပ်သား ၃ ဦး သေဆုံးပြီး ၂ ဦး ဒဏ်ရာရရှိခဲ့သလို ဒေသခံတွေလည်း ဘေးလွတ်ရာနေရာတွေ တိမ်းရှောင်နေရတယ်လို့ ဒီအခြေအနေကိုသိရှိတဲ့ ဒေသခံတဦးက အခုလို ပြောပါတယ်။\n\"ရင်ငတ်ကုန်းချတယ်။ ရင်ငတ်ကုန်းက တယောက်သေတယ်။ မင်းဘာ၊ သရက်ခေါင်းချတယ်။ ဖလံချိုင်ချတယ်။ သရက်ခေါင်းမှာက ၃ လုံးချတယ်။ ၁ လုံးကမကွဲဘူး။ လူတွေက သရက်ခေါင်းကတော့ အန္တရာယ် မဖြစ်ဘူးပေါ့လေ။ ငါးရားနဲမှာဆိုရင် ဇီးကုန်းက စစ်ဘေးရှောင်လေး တယောက်ရယ် ပြည်သူတွေ အိမ်အပေါ်ကျလို့ ၂ ယောက်ကတော့ သေတယ်။ ၂ ယောက်ကတော့ ဒဏ်ရာရတယ်။ အဲ့ဟာက ဇီးကုန်းက စစ်ဘေးရှောင် တယောက်ရယ် ငါးရာနဲ အရှေ့ရွာက ၁ ယောက်ရယ် ၂ ယောက်သေတယ်။ သေတာက ၃ ယောက်ကျမှာပေါ့။ သရက်ကုန်းမှာလည်း ၁ ယောက်သေတယ်။ ရွာထဲမှာ နေအိမ်မှာနေရင်း ကြဲခံရတာ။ နွား ၁ ကောင်သေတယ်။\"\nမြေပြင်စစ်ကြောင်းတွေ နယ်မြေရှင်းလင်းတာ မရှိပေမယ့် အဝေးထိန်း ဒရုန်းတွေနဲ့ တိုက်ခိုက်လို့ ကျေးရွာ ၆ ရွာက ဒေသခံတွေ ဘေးလွတ်ရာ တိမ်းရှောင်နေရပါတယ်။ ပြီးခဲ့တဲ့ ရက်ပိုင်းကလည်း ဇီးကုန်းမြို့ပေါ်မှာ ဒေသခံလူငယ်လူရွယ် ၁၀၀ နီးပါးကို စစ်တပ်နဲ့ စစ်တပ်ထောက်ခံသူတွေက ဖမ်းဆီးသွားတဲ့အတွက် မြို့ပေါ် ဒေသခံတွေဟာ စိုးရိမ်ပြီး အနီးနားက ကျေးရွာတွေကို တိမ်းရှောင်ကြချိန် အခုလို တိုက်ခိုက်ခံရတာလည်း ဖြစ်ပါတယ်။\nအလားတူ စစ်ကိုင်းတိုင်းထဲကပဲ မြောင်မြို့နယ်မှာဆိုရင်လည်း ဖေဖော်ဝါရီ ၃ ရက် ညနေပိုင်းမှာ ဗုံးကြဲပြီး စက်သေနတ်တွေနဲ့ ပစ်ခတ်လို့ နေအိမ်အချို့ ပျက်စီးခဲ့တယ်လို့ မြောင်မြို့နယ် ပြည်သူ့ကာကွယ်ရေးနဲ့ လုံခြုံရေးအဖွဲ့က ကိုနွေဦးက ပြောပါတယ်။\n\"ဒီညနေ ၃ နာရီ ၂၄ မိနစ်ကခင်ဗျ။ မြောင်မြို့နယ်ထဲမှာရှိတဲ့ မြစ်ဆုံရွာကို တိုက်သွားတာ။ အထိခိုက်ကတော့ အဆောက်အဦး ၂ လုံးကတော့ ၂ လုံးပေါ်ကို ဗုံး ၁ လုံးဆီ ချတာပေါ့နော်။ ချတာဖြစ်လို့ အဆောက်အဦး ၂ လုံးလုံးကတော့ ပျက်စီးတယ်ပေါ့နော်။ နောက်ထပ် ဖိုက်တာ ၁ စီးကတော့ ပတ်ပစ်တာပေါ့နော်။ ၁ စီးက ဗုံးချတယ်။ ၁ စီးက စက်သေနတ်နဲ့ ပစ်တာပေါ့နော်။ အဆောက်အဦးထဲမှာရှိတဲ့သူတွေက အကုန်လုံး အဝေးမှာ ရောက်နေတာဆိုတော့ တယောက်မှ ထိခိုက်မှုမရှိဘူး။\"\nဇန်နဝါရီ ၃၁ ရက်ကနေ ၂ ရက်နေ့အထိ စစ်ကိုင်းတိုင်း ကလေးမြို့တောင်ပိုင်းကို လေကြောင်းကနေ ၃ ရက်ဆက်တိုက် ဗုံးကြဲတိုက်ခိုက်ခဲ့လို့ စစ်ဘေးရှောင် ၁၀ ဦးထက်မနည်း သေဆုံးပြီး ၂၀ ကျော် ဒဏ်ရာရရှိခဲ့ပါတယ်။\nစစ်ရေးတင်းမာနေတဲ့ မန္တလေးတိုင်း မြင်းခြံခရိုင်ထဲက မြို့ ၄ မြို့ကို လေကြောင်းတိုက်ခိုက်ခဲ့တာကြောင့် ဇန်နဝါရီလ ၁ လတည်းမှာတင် ဒေသခံတွေနဲ့ ပြည်သူ့ကာကွယ်ရေးတပ်ဖွဲ့ဝင် ၂၈ ဦး သေဆုံးခဲ့ပါတယ်။\n၂၀၁၄ ခုနှစ် ဒီဇင်ဘာလကစလို့ စစ်တပ်ဟာ လေကြောင်းတိုက်ခိုက်တာတွေ တိုးမြှင့်လုပ်ဆောင်လာပြီး ဒီတိုက်ခိုက်မှုတွေနဲ့ ပတ်သက်လို့ သတင်းထုတ်ပြန်တာတော့ မရှိသေးပါဘူး။",
    "domain": "News",
    "url": "https://burmese.voanews.com/a/military-attacked-villages-sagaing-with-drones/7961652.html"
  },
  {
    "id": "b5f4247a-0ec6-44ae-84bf-9461da759fc3",
    "title": "စစ်ရေးပဋိပက္ခတွေကြား စစ်တွေမြို့နယ်မှာ လုံခြုံရေးနဲ့ စားဝတ်နေရေး အခက်ကြုံ",
    "text": "အာရက္ခတပ်တော် AA နဲ့ စစ်ကောင်စီတို့ စစ်ရေးပဋိပက္ခတွေပြင်းထန်နေတဲ့ ရခိုင်ပြည်နယ်တွင်း စစ်ကောင်စီထိန်းချုပ်ထားဆဲမြို့နယ် စစ်တွေမှာ လုံခြုံရေး၊ စားဝတ်နေရေး အခက်ကြုံနေရတယ်လို့ မြို့ခံတွေက ပြောပါတယ်။ အထူးသဖြင့် စစ်တွေမြို့ပေါ်နဲ့ စစ်တွေ မြို့နယ်က ကျေးရွာတွေမှာ နေထိုင်တဲ့ မူဆလင်ဒုက္ခသည်တွေတွေအတွက် လုယက်မှု ဖမ်းဆီးခံရမှုစတဲ့ လုံခြုံရေး အခက်အခဲတွေနဲ့ ရင်ဆိုင်နေကြရတာပါ။ ရခိုင်ပြည်နယ် စစ်ရေးတင်းမာမှု အခြေအနေနဲ့ ပတ်သက်လို့ ရန်ကုန်က သတင်းပေးပို့ထားတာကို တင်ပြထားပါတယ်။\nအာရက္ခတပ်တော် AA နဲ့ စစ်ကောင်စီတို့ စစ်ရေးပဋိပက္ခတွေပြင်းထန်နေတဲ့ ရခိုင်ပြည်နယ်အတွင်း စစ်ကောင်စီ ထိန်းချုပ်ထားဆဲ ရခိုင်ပြည်နယ်ရဲ့ မြို့တော်စစ်တွေမှာ ရခိုင်ဒေသခံ တော်တော်များများက တိုက်ပွဲတွေ ဖြစ်ပွားလာမှာကို စိုးရိမ်တာကြောင့် ပြီးခဲ့လတွေကတည်းက တခြားဘေးလွတ်မယ်လို့ထင်ရတဲ့ နေရာတွေကို ရွှေ့ပြောင်း သွားကြတာပါ။\nလက်ရှိမှာတော့ ရခိုင်ဒေသခံတွေနဲ့ မူဆလင်တချို့ ဆက်လက်နေထိုင်နေကြဆဲဖြစ်ပြီး စစ်တွေမြို့မှာ ကုန်ဈေးနှုန်းတွေ အဆမတန်မြင့်တက်နေတဲ့အပြင် အလုပ်အကိုင်တွေလည်း မရှိတာကြောင့် ဒေသခံတွေကြား စားဝတ်နေရေး အတော်ခက်ခဲနေ ကြတာပါ။\nစစ်တွေမြို့ပေါ်မှာနေထိုင်တဲ့ မွတ်ဆလင်တဦးက သူတို့ရင်ဆိုင်နေရတဲ့အခက်အခဲ ဗွီအိုအေကို အခုလိုပြောပါတယ်။\n“ ဒီမှာကုန်ဈေးတွေလည်းတက်တယ်၊ ဘာမှလည်း ဝယ်စားလို့မရဘူး အခက်အဲဖြစ်နေတယ်၊ဒုက္ခရောက်တယ်ဆိုတာ အရင်က လူတွေက ရိက္ခာတွေဘာတွေ ရတယ်လေ အခု ရိက္ခာလည်းမရဘူးဆိုတော့ လူတွေ ဒုက္ခရောက်တာပေါ။ ဒုက္ခသည်တွေက ပိုဆိုးတယ်၊ကျတော်တို့လည်း အခု မြို့ပေါ်မှာနေပြီးတော့ ကျနော်တို့လည်း ဒုက္ခသည်ဖြစ်သွားပြီ၊အလုပ်ကိုင်လည်း မရှိတော့ ထမင်းတလုပ် ဘယ်လိုစားမှာလဲ အဲ့တာ စဉ်းစားနေတာ ကလေးတွေလည်း များတော့ ကလေး ၄ယောက်ရှိတယ်။ပြီးတော့ မိန်းမကလည်း ကလေးမွေးတော့မယ် အဲတာကြောင့် စိုးရိမ်နေတာ။”\nစစ်တွေမြို့နယ်ထဲက ကျေးရွာတွေမှာဆိုရင်စားနပ်ရိက္ခာ မလုံလောက်တာကြောင့် မိသားစုတွေမှာ ပုံမှန် ထမင်းနပ်မမှန်သလို အာဟာရချို့တဲ့ပြီး အသက်သေဆုံးတဲ့အထိ ဒုက္ခတွေနဲ့ရင်ဆိုင်နေရတယ်လို့ အဲ့ဒီ့ကျေးရွာတွေက မူဆလင်ဒေသခံတွေက ပြောပါတယ်။ စစ်တွေမြို့ နယ်က ကျေးရွာမှာနေထိုင်တဲ့ မွတ်ဆလင်တဦးက သူတို့အခြေအနေပြောပြပါတယ်။\n“ အခက်အခဲကတော့ ကျနော်တို့ ထမင်းဝအောင်စားလို့မရဘူး တနေ့မှာ တထပ်ပဲစား ရတာ။နောက်တခါ ဝအောင်မစားရလို့ လူတွေ သေသွားတာလည်းရှိတယ်။ ဈေးလည်း ကြီးတယ်၊ ပိုက်ဆံလည်းမရှိဘူး။ အလုပ်လည်းမရှိဘူး။အဲလို ဖြစ်နေတယ်။”\nစစ်တွေမြို့နယ်အတွင်းက မူဆလင်ဒုက္ခသည်စခန်းတွေမှာလည်း စားနပ်ရိက္ခာ လာရောက်ထောက်ပံ့တာတွေမရှိတော့တာကြောင့် စားဝတ်နေရေးအကျပ်အတည်းတွေနဲ့ရင်ဆိုင်နေရသလို ကျန်းမာရေးမကောင်းသူတွေလည်း အများအပြား ရှိနေသလို ဆေးကုသဖို့ အတွက်လည်း ငွေကြေးကအစ အခက်အခဲရှိနေကြတယ်လို့ မူဆလင်ရွာသားက ပြောပြပါတယ်။\nဒါ့အပြင် စစ်တွေမြို့ပေါ်မှာ သူခိုးဓားမြတွေလည်းပိုများလာနေသလို လူမရှိတဲ့ နေအိမ်တွေ ပျက်စီးခံရတာ ဝင်ရောက်ခိုးယူခံရတာတွေလည်းရှိနေတယ်လို့ ဒေသခံတွေက ပြောပါတယ်။ ဒါ့အပြင် ဒေသခံတွေမှာ လုံခြုံရေး စိုးရိမ်ရပြီး မကြာခဏ ဖမ်းဆီးခံရတာတွေလည်း ရှိတယ်လို့ မြို့ခံမူဆလင်တဦး ကပြော ပါတယ်။\n“ ၈နာရီကျော် လမ်းမှာလူတွေ တွေ့ရင် သူတို့ ဖမ်းသွားတယ်၊ ပြီးတော့ သဲချောင်း ဒါးပိုင် ဘုမေ အဲဒီဘက်မှာ ပိုဆိုးတယ်၊ ပြီးတော့ လူဆိုး လူမိုက်တွေ များသွားပြီဒီမှာ တော်တော်။ လူတယောက်အပြင်ထွက်ရင် သူတို့ဖုန်းတွေဘာတွေကို လုယူသွားတယ်၊ မြို့ပေါ်မှာ ပိုများတယ်။ မြို့ပေါ်မှာ အိမ်တွေ အကုန်လုံးကို သူခိုးတွေ ဝင်တွေ လူတွေလည်းမရှိတော့လေ တချို့ ရခိုင်သူဌေးတွေက ရန်ကုန်ဘက်ကို သွားတာလေ၊ သူတို့က အကုန်သွားကြတော့ ဆင်းရဲသား နည်းနည်းပဲ ကျန်ခဲ့တာ သူဌေးတွေ အကုန်ရန်ကုန်ကို သွားကြတာ၊ဆိုတော့ သူတို့ အိမ်တွေကို သူခိုးတွေ ဝင်ပြီးတော့ ပစ္စည်းတွေ ခိုးကြတယ်။”\nစစ်တွေမြို့နယ်အတွင်းမှာ နေထိုင်တဲ့ ဒေသခံတွေနဲ့ မူဆလင်တွေကို စစ်ကောင်စီက စစ်မှုထမ်းအတွက် ခေါ်ဆောင်တာတွေ ရှိခဲ့သလို လက်ရှိမှာလည်း ည၈နာရီနောက်ပိုင်း အပြင်ထွက်လာတဲ့ မူဆလင် တွေကို ဖမ်းဆီးပြီး စစ်မှုထမ်းခိုင်းနေတာတွေရှိတယ်လို့လည်း ဒေသခံတွေ ကပြောပါ တယ်။\nဒါ့အပြင်စစ်တွေမြို့နယ်နဲ့ အနီးဆုံး ကျေးရွာတွေက ဒေသခံတွေကို မြို့ပေါ်ကို အတင်းရွှေ့ ပြောင်းပြီးတော့ လူသားဒိုင်းကာ အဖြစ် ပိတ်ဆို့ထားတာတွေလည်းရှိနေတယ်လို့ ဒေသခံတွေကပြောဆိုကြပါတယ်။\nတဆက်တည်းမှာပဲ ကျေးရွာတွေကနေ စစ်တွေမြို့ပေါ်ကို ဆေးလာကုတဲ့ မူဆလင်တွေ ဓားပြတိုက်ခံရတာတွေ သွားခွင့်လာခွင့်မရတာတွေရှိနေတာကြောင့် ဒေသခံတွေ အခက်ကြုံနေရတယ်လို့လည်း စစ်တွေ ဒေသခံ မူဆလင်တဦးကပြောပါတယ်။\n“ALPဆိုပြီးတော့ အဖွဲ့တခုရှိတယ်။ သူတို့က လမ်းတိုင်းမှာတွေ့ရင် ဓားပြတိုက်တယ်၊ ပြီးတော့ အသွားအပြန် လုပ်ခွင့်မပေးဘူး၊ အဲလိုလုပ်နေတယ်။ တရွာကနေ တရွာကို သွားခွင့်မပေးဘူး၊ လူတွေက မြို့ပေါ်ကို ဆေးခန်းလာပြရင် သူတို့ကို လာခွင့်မပေးဘူး၊ တက္ကစီသမားတွေကို ဓားပြတိုက်တယ်၊ ဓားပြတိုက်သလိုပေါ့ALPအဖွဲ့လုပ်တာ။အခု သဲချောင်းဘက်မှာ ဆိုရင် ဒီလို ဆိုင်တွေ ဖွင့်တာလေ ကုန်စုံဆိုင်တွေ အဲလူတွေဆီကို သွားပြီးတော့ စစ်တပ်ကလည်း ပိုက်ဆံ ယူတယ် သူတို့ တသိန်း တသိန်းခွဲ နှစ်သိန်း အဲလို ယူတယ်။”\nရခိုင်ပြည်လွတ်မြောက်ရေးပါတီ (ALP) ဆိုတာကတော့ စစ်ကောင်စီနဲ့ ငြိမ်းချမ်းရေး လက်မှတ်ရေးထိုးထားတဲ့ အဖွဲ့တခုဖြစ်ပြီး စစ်တွေမြို့ပေါ်မှာ အခြေစိုက်နေထိုင်တဲ့ အဖွဲ့တခုလည်းဖြစ်ပါတယ်။ စစ်တွေဒေသခံပြောပြတာနဲ့ပတ်သက်လို့ ဗွီအိုအေအနေနဲ့ အတည်ပြုနိုင်ဖို့ စုံစမ်းနေဆဲဖြစ်ပါတယ်။\nလက်ရှိမှာတော့ စစ်ကောင်စီထိန်းချုပ်ထားဆဲ စစ်တွေမြို့နယ်ကို အာရက္ခတပ်တော်AAဘက်က ပိတ်ဆို့ထားပြီး ပြီးခဲ့တဲ့ လတွေက ကြိုကြား ကြိုကြားထိတွေ့ ပစ်ခတ်မှုတွေရှိခဲ့ပါတယ်။ စစ်ကောင်စီဘက်ကတော့ စစ်တွေမြို့ရဲ့ ပင်လယ်ကမ်းနားတလျှောက်ကို ခြံစည်းရိုး ကာရံပြီးတော့ လုံခြုံရေး ထောင်နဲ့ချီ ချထားတယ်လို့ ဒေသခံတွေကပြောပါတယ်။\nလက်ရှိ ရခိုင်ပြည်နယ်တွင်းက စစ်သားစုဆောင်းမှုတွေနဲ့ ဖမ်းဆီးမှုတွေနဲ့ ပတ်သက်လို့ စစ်ကောင်စီဘက်ကတော့ ငြင်းဆိုထားပါတယ်။",
    "domain": "News",
    "url": "https://burmese.voanews.com/a/locals-faceing-hardship-in-sittwe-rakhine/7824115.html"
  },
  {
    "id": "76977ced-09ae-4c8d-9020-b96b8c8dc6b0",
    "title": "တွေ့ဆုံမေးမြန်းခန်း",
    "text": "",
    "domain": "News",
    "url": "https://burmese.voanews.com/a/rakhine-kyauk-phyu-china-interview/8002301.html"
  },
  {
    "id": "4e426010-9fb0-498d-a76a-dd8c3040cfeb",
    "title": "အွန်လိုင်းလိမ်လည်မှုတွေနှိမ်နင်းကြဖို့ တရုတ်နိုင်ငံခြားရေးဝန်ကြီးတိုက်တွန်း",
    "text": "အာဆီယံ အဖွဲ့ဝင် နိုင်ငံတွေ အနေနဲ့ အွန်လိုင်း လောင်းကစားမှုတွေနဲ့ ဖုံးဆက်လိမ်လည်မှုတွေကို ပြင်းပြင်းထန်ထန် နှိမ်နင်းဖို့ နဲ့ တာဝန်ယူ ဖြေရှင်းဖို့ တရုတ် နိုင်ငံခြားရေးဝန်ကြီး Wang Yi က ကြာသပတေးနေ့မှာ ပန်ကြားလိုက်ပါတယ်။ မြန်မာနဲ့ ထိုင်း ပါဝင်တဲ့ အာဆီယံ ၁၀ နိုင်ငံအဖွဲ့နဲ့ တရုတ်တို့ ပူးပေါင်းမှု တိုးမြှင့်ပြီး နယ်စပ်ကျော်ဖြတ် ဖြစ်ပွါးတဲ့ ရာဇဝတ်မှု တွေကို နှိမ်နင်း ရေးကို အရေးတကြီး ကိစ္စရပ် တခု အနေနဲ့ လုပ်ဆောင်ဖို့လည်း အကြံပြုပါတယ်။\nဒီလို လောင်းကစားနဲ့ လိမ်လည်မှု အများအပြားဟာ ထိုင်း- မြန်မာ နယ်စပ်တလျှောက်မှာ ဖြစ်ပွါးနေပြီး ဒါဟာ တရုတ်နဲ့ တခြားနိုင်ငံသား အများအပြားကို ထိခိုက်စေတယ်လို့ ဝန်ကြီး Wang Yi ရဲ့ ပြောကြားချက်ကို တရုတ်နိုင်ငံခြားရေးဝန်ကြီးဌာန ထုတ်ပြန်ချက်မှာ ဖေါ်ပြထား ပါတယ်။ တရုတ်အနေနဲ့ တရားဥပဒေစိုးမိုးရေးမှာရော၊ ခရီးသွားတွေ စိတ်ချလက်ချ သွားလာနိုင်တဲ့ အန္တရာယ်ကင်းတဲ့ ဝန်းကျင်ဖြစ်ဖို့ပါ အာဆီယံနိုင်ငံ တွေနဲ့ ခိုင်ခိုင်မာမာ ပူးပေါင်းဆောင်ရွက်လိုတဲ့ ဆန္ဒရှိကြောင်း ဒေသတွင်းကိုယ်စားလှယ်တွေနဲ့ ရှားရှားပါးပါး တွေ့ဆုံပဲမှာ ပြောကြားခဲ့တာပါ။\nအရှေ့တောင်အာရှ ဒေသတလွှား ဖုံးဆက်လိမ်လည် မှုတွေနဲ့ လူကုန်ကူးမှု အန္တရာယ် တနေ့တခြား များပြားလာတာနဲ့ ပတ်သက်ပြီး တရုတ်အစိုးရက စိုးရိမ်မှုတိုးလာတာကြောင့် အခုလို လုံခြုံရေး တိုးမြှင့်ဖို့ ကမ်းလှမ်းလာတာ ဖြစ်ပါတယ်။ တရုတ်ခရီးသွား တွေဟာ ကိုဗစ် ၁၉ ကာလ မတိုင်ခင်က ဒီဒေသတွင်း နှစ်စဉ်သွားလာပြီး ဒေါ်လာ ဘီလီယံပေါင်းများစွာ သုံးခဲ့ကြတာကြောင့် အိမ်နီးချင်း အာဆီယံ နိုင်ငံတွေ အတွက် ဝင်ငွေသိသိသာသာ တိုးခဲ့တာ ဖြစ်ပြီး အခု ငွေလိမ်ဂိုဏ်းတွေရဲ့ လိမ်လည်မှုခံရနိုင်ကြောင်း သတိပေးချက်တွေ ကြောင်း ခရီးသွားတွေ သွားရောက် လည်ပတ်ရေးကို အတားအဆီး ဖြစ်လာတာပါ။ မကြာသေးခင်ကပဲ ထိုင်း- မြန်မာ နယ်စပ်မှာ တရုတ်သရုပ်ဆောင် ဝမ်ရှင်း ပျောက်ဆုံးမှု ဖြစ်ပွါးခဲ့ရပြီး သူဟာ လူကုန်ကူးခံရမှုရဲ့ သားကောင် ဖြစ်ခဲ့ရကြောင်း ရဲက သတင်းထုတ်ပြန်ပါတယ်။",
    "domain": "News",
    "url": "https://burmese.voanews.com/a/china-urges-asean-states-to-fight-cross-border-crimes-in-show-of-new-urgency/7939626.html"
  },
  {
    "id": "d392cbdd-1039-4764-82c2-d50e9e21cad2",
    "title": "အဂတိလိုက်စားမှု လျော့နည်းလာစေရေး စစ်ကောင်စီက ဦးတည်ဆောင်ရွက်နေတယ်လို့ စစ်ခေါင်းဆောင်ပြောဆိုချက် မှန်၊မမှန်",
    "text": "မိမိတို့အစိုးရအနေဖြင့် နိုင်ငံတော်ဖွံ့ဖြိုးတိုးတက်ရေးတွင် အရေးကြီးသည့် အဂတိလိုက်စားမှု လျော့နည်းကျဆင်းလာစေရေး၊ အဂတိကင်းစင်သည့် လူ့အဖွဲ့အစည်းတစ်ရပ် ဖြစ်စေရေးနှင့် အများပြည်သူတို့၏ အကျိုးစီးပွားကို ကာကွယ်ပေးရေးတို့အတွက် ရည်မှန်းချက်၊ ဦးတည်ချက်များ ချမှတ်ထားကြောင်း၊ နိုင်ငံတော်အတွက် စိတ်ရင်းစေတနာကောင်းကို အရင်းခံပြီး အဂတိလိုက်စားမှု တိုက်ဖျက်ရေးကို ကြိုးပမ်းအကောင်အထည်ဖော်ဆောင်ရွက်လျက်ရှိသည်ကို ပြောကြားလိုကြောင်း\nအဂတိလိုက်စားမှု လျော့နည်းကျဆင်းလာစေရေး၊ အဂတိကင်းစင်တဲ့ လူ့အဖွဲ့အစည်းတရပ် ဖြစ်စေရေးနဲ့ အများပြည်သူအကျိုးစီးပွားကို ကာကွယ်ပေးရေးတို့အတွက် ရည်မှန်းချက်၊ ဦးတည်ချက်များ ချမှတ်ထားတယ်လို့ စစ်ကောင်စီခေါင်းဆောင် ဗိုလ်ချုပ်မှူးကြီး မင်းအောင်လှိုင်က အပြည်ပြည်ဆိုင်ရာ အဂတိလိုက်စားမှုတိုက်ဖျက်ရေးနေ့မှာ ပြောပါတယ်။\n“မိမိတို့အစိုးရအနေဖြင့် နိုင်ငံတော်ဖွံ့ဖြိုးတိုးတက်ရေးတွင် အရေးကြီးသည့် အဂတိလိုက်စားမှု လျော့နည်းကျဆင်းလာစေရေး၊ အဂတိကင်းစင်သည့် လူ့အဖွဲ့အစည်းတစ်ရပ် ဖြစ်စေရေးနှင့် အများပြည်သူတို့၏ အကျိုးစီးပွားကို ကာကွယ်ပေးရေးတို့အတွက် ရည်မှန်းချက်၊ ဦးတည်ချက်များ ချမှတ်ထားကြောင်း၊ နိုင်ငံတော်အတွက် စိတ်ရင်းစေတနာကောင်းကို အရင်းခံပြီး အဂတိလိုက်စားမှု တိုက်ဖျက်ရေးကို ကြိုးပမ်းအကောင်အထည်ဖော်ဆောင်ရွက်လျက်ရှိသည်ကို ပြောကြားလိုကြောင်း။”\nဒါကမှားယွင်းနေပါတယ်။\nစစ်ကောင်စီခေါင်းဆောင်က အဂတိလိုက်စားမှုလျော့နည်းလာစေရေး ဦးတည်ဆောင်ရွက်နေတယ်လို့ ပြောဆိုပေမယ့် စစ်အာဏာသိမ်းမှုအလွန်မှာ မြန်မာနိုင်ငံတဝန်းမှာ အဂတိလိုက်စားမှုတွေက ကျယ်ကျယ်ပြန့်ပြန့် ဖြစ်ပေါ်လာနေတယ်လို့ သုတေသနအဖွဲ့အစည်းတွေက ထောက်ပြထားကြပါတယ်။ ဒါ့အပြင် စစ်ကောင်စီ အနေနဲ့ နိုင်ငံရေးမကျေလည်မှုကြောင့် ဖမ်းဆီးမှုတွေမှာ အဂတိလိုက်စားမှုအကြောင်းပြချက်တွေနဲ့ အမူဖွင့်ခဲ့တဲ့ အခြေအနေလည်း ရှိခဲ့ပါတယ်။ ၂၀၂၁ ခုနှစ် ဖေဖေါ်ဝါရီလ (၁) ရက်နေ့ အာဏာသိမ်းမှုကို မဲမသမာမှုအဖြစ်အကြောင်းပြပြီး ဒေါ်အောင်ဆန်းစုကြည် အပါအဝင် အရပ်သားအစိုးရအဖွဲ့ ထိပ်ပိုင်းခေါင်းဆောင်တွေကို ဖမ်းဆီးခဲ့ပေမယ့် အဂတိလိုက်စားမှုတွေနဲ့ ပါ အမှုဖွင့်ပြီး နှစ်ရှည်ထောင်ဒဏ်တွေ ချမှတ်ခဲ့ပါတယ်။ ၂၀၂၁ ခုနှစ် ဖေဖေါ်ဝါရီလ (၁) ရက်နေ့မှာ စစ်အာဏာသိမ်းပြီးနောက်ပြီး လ အတွင်းမှာတင် နိုင်ငံတော်အတိုင်ပင်ခံ ဒေါ်အောင်ဆန်းစုကြည်နဲ့ သမ္မတ ဦးဝင်းမြင့်အပါအဝင် NLD ပါတီအစိုးရအဖွဲ့ဝင် ၁၆ ဦးထက်မနည်းကို အဂတိအမှုတွေတပ်ပြီး အရေးယူဖို့ လုပ်ဆောင်ခဲ့ပါတယ်။\nစစ်ကောင်စီအဖွဲ့တွင်းက ထိပ်ပိုင်းခေါင်းဆောင်တွေကြားမှာလည်း အဂတိလိုက်စားမှုတွေနဲ့ အရေးယူခံရသူတွေရှိပါတယ်။ စစ်ကောင်စီရဲ့ ထိပ်တန်းနေရာတွေမှာ ရှိခဲ့တဲ့ ဒုတိယဗိုလ်ချုပ်ကြီး မိုးမြင့်ထွန်းနဲ့ ဒုတိယဗိုလ်ချုပ်ကြီး အောင်လင်းဒွေးတို့ ကိုလည်း စစ်ကောင်စီက ဖမ်းဆီးပြီး အဂတိအမှုတွေနဲ့ အရေးယူထားပါတယ်။ ဒီစစ်ဗိုလ်ချုပ်တွေရဲ့ မိသားစုနာမည်တွေနဲ့ ရင်းနှီးမြှုပ်နှံထားတဲ့ လုပ်ငန်းတွေ နဲ့ စီမံကိန်းရယူမှုတွေမှာ အဂတိလိုက်စားမှုတွေ ရှိခဲ့တာကြောင့် အရေးယူတာ​ဖြစ်တယ်လို့ ဆိုပါတယ်။\nတဖက်မှာလည်း စစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင် ရဲ့ သားသမီးတွေအပါအဝင် စစ်ကောင်စီ ထိပ်တန်းခေါင်းဆောင်တွေနဲ့ အကျိုးတူပူးပေါင်းလုပ်ဆောင်တဲ့ စီးပွားရေးလုပ်ငန်းတွေ၊ ရင်းနှီးမြှုပ်နှံမှုတွေကတော့ ကြီးကြီးမားမားရှိနေပါတယ်။ စစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင်ရဲ့ သားနဲ့သမီးပိုင်ဆိုင်တဲ့ စီးပွားရေးလုပ်ငန်း ၆ ခုထက်မနည်းကို အမေရိကန် ပြည်ထောင်စုက အရေးယူပိတ်ဆို့မှုတွေ လုပ်ဆောင်ထား ပါတယ်။ Everfit Company Limited,Seventh Sense Company Limited, Sky One Construction Company Limited ,The Yangon Gallery ,The Yangon Restaurant ,A&M Mahar Company Limited တွေဟာ အရေးယူပိတ်ဆို့ခြင်းခံထားရတဲ့ စစ်ခေါင်းဆောင်ရဲ့ သားနဲ့ သမီး ပိုင်ဆိုင်တဲ့ ကုမ္ပဏီတွေဖြစ်ပါတယ်။\nမြန်မာစစ်တပ် စစ်သားများ၏ လစာများထဲမှ အသက်အာမခံကြေး ပုံမှန်ရယူနေတဲ့ အောင်မြင့်မိုရ်မင်းကုမ္ပဏီကိုလည်း စစ်ခေါင်းဆောင်ရဲ့ သားဖြစ်သူ အောင်ပြည့်စုံက ရှယ်ယာအများဆုံး ပိုင်ဆိုင်နေတယ်လို့ သတင်းမီဒီယာတွေက ဖေါ်ပြကြပါတယ်။\n၂၀၂၂ ခုနှစ် စက်တင်ဘာလအတွင်းမှာ လက်နက်ပွဲစားလုပ်ကိုင်မှု၊ မူးယစ်ကုန်ကူးမှုများနဲ့ ပတ်သက်ပြီး ထိုင်းနိုင်ငံမှာ ထွန်းမင်းလတ် ဖမ်းဆီးခံရချိန် စစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင်ရဲ့ သားနဲ့ သမီးဖြစ်သူတိုရဲ့ ပိုင်ဆိုင်မှုတွေကို သိမ်းဆည်းရမိတယ်လို့ Justice For Myanmar က ထုတ်ပြန်ပါတယ်။ ထွန်းမင်းလတ်နဲ့ အပေါင်းအပါတွေဟာ မူးယစ်ဆေးဝါးကုန်သွယ်မှု၊ ငွေကြေးခဝါချမှုတွေနဲ့ ဖမ်းဆီးခံခဲ့ရတာဖြစ်ပါတယ်။ ဖမ်းဆီးခံရတဲ့ ဦးထွန်းမင်းလတ်ဟာ အငြိမ်းစားဒုဗိုလ်မှူးကြီး ခင်မောင်လတ်ရဲ့ သားဖြစ်ပြီး မြန်မာစစ်တပ်အတွက် လက်နက်ပွဲစားအဖြစ် လုပ်ကိုင်နေသူဖြစ်တယ်လို့ ဖေါ်ပြပါတယ်။\n၂၀၂၂ ခုနှစ်၊ ဩဂုတ်လ မှာ ယူကေနိုင်ငံက အရေးယူဒဏ်ခတ်ခဲ့တဲ့ Star Sapphire Group of Companies နဲ့ မြန်မာစစ်တပ်အကြား အဖွဲ့အစည်းပိုင်းဆိုင်ရာ ဆက်နွယ်မှုတွေ ထင်ထင်ရှားရှားရှိထားတဲ့အပြင် ထွန်းမင်းလတ်၊ ဇနီးဖြစ်သူ ဝင်းမင်းစိုးတို့နဲ့ စစ်အုပ်စု ခေါင်းဆောင်၊ ကာကွယ်ရေးဦးစီးချုပ် မင်းအောင်လှိုင်ရဲ့ မိသားစုတို့ကြား ဆက်နွယ်မှုတွေလည်း ထင်ထင်ရှားရှား ရှိနေတယ်လို့ Justice For Myanmar က ၂၀၂၃ ခုနှစ် မတ်လအတွင်းမှာ ထုတ်ပြန်ပါတယ်။ Star Sapphire Group of Companies နဲ့ ဆက်စပ်လုပ်ငန်းခွဲတွေထဲမှာ ပါဝင်တဲ့ Royal Mawtaung Mining ကုမ္ပဏီမှာစစ်ခေါင်းဆောင် ဗိုလ်ချုပ်မှူးကြီးမင်းအောင်လှိုင် သမီး ခင်သီရိသက်မွန်က တည်ထောင်သူအဖြစ်ပါဝင်ပါတယ်။\nISP Myanmar က ၂၀၂၃ ခုနှစ် ဇူလိုင်လအထိ စစ်တမ်းကောက်ယူမှုတွေအရ အာဏာသိမ်းပြီးနောက် နိုင်ငံတဝန်းမှာ အဂတိလိုက်စားမှုတွေ ကျယ်ကျယ်ပြန့်ပြန့် ဖြစ်ပေါ်နေတယ်လို့ မြင်ကွင်းအစီစဉ်မှာဖေါ်ပြပါတယ်။ မြို့နယ်ပေါင်း (၁၁၀) ကို စစ်တမ်းကောက်ယူခဲ့ရာမှာ ၆၇ ရာခိုင်နူန်းကနေ ၉၁ ရာခိုင်နူန်းအထိမှာ အဂတိလိုက်စားမှုတွေရှိနေတယ်လို့ ဖေါ်ပြထားပါတယ်။ အဲ့ဒီ လာဘ်ပေးလာဘ်ယူမှုတွေဟာ မြို့နယ်အဆင့် စစ်ကောင်စီရုံးတွေမှာ အများဆုံးဖြစ်တယ်လို့လည်း ထည့်သွင်းဖေါ်ပြထားပါတယ်။\nဂျာမနီအခြေစိုက် ကမ္ဘာလုံးဆိုင်ရာ အချက်အလက်နဲ့ စီးပွားရေးဆိုင်ရာ လေ့လာစောင့်ကြည်မှု ပလက်ဖောင်း (Statista ) က ၂၀၂၃ ခုနှစ်အတွက် အဂတိလိုက်စားမှု ညွှန်းကိန်းထုတ်ပြန်ချက်မှာ အရှေ့တောင်အာရှ နိုင်ငံတွေထဲမှာ မြန်မာနိုင်ငံက အဂတိလိုက်စားမှု အများဆုံးအဖြစ် ​ဖေါ်ပြထားပါတယ်။\nဂျာမနီနိုင်ငံအခြေစိုက် နိုင်ငံတကာပွင့်လင်းမြင်သာမှုအဖွဲ့ (Transparency International) က မြန်မာ့အဂတိလိုက်စားမှု ညွှန်းကိန်းဟာ မြင့်မားနေဦးမယ်လို့ ထုတ်ပြန်ထားပါတယ်။ ထုတ်ပြန်တဲ့ အချက်အလက်တွေအရ ၂၀၂၂ ခုနှစ်အတွင်း ထုတ်ပြန်မှုမှာ နိုင်ငံပေါင်း ၁၈၀ မှာ မြန်မာနိုင်ငံဟာ အဂတိလိုက်စားမှု အဆင့် ၁၅၇ မှာ ရှိတယ်လို့ ဖေါ်ပြထားပါတယ်။\nပြည်သူ့စစ်မှုထမ်းဥပဒေကို အတည်ပြုလိုက်တဲ့ ဖေဖော်ဝါရီလ ၁၀ရက်နောက်ပိုင်းမှာ စစ်မှုထမ်းခေါ်ယူမှုနဲ့ပတ်သက်ပြီး အဂတိလိုက်စားမှုနဲ့ ငွေကြေးအတင်းအဓမ္မကောက်ခံမှုတွေလည်း ကျယ်ကျယ်ပြန့်ပြန့်ဖြစ်ပေါ်ခဲ့ပါတယ်။\nစစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင်က အဂတိလိုက်စားမှု လျော့နည်းကျဆင်းလာစေရေး ဦးတည်ဆောင်ရွက်နေတယ်လို့ ပြောဆိုပေမယ့် စစ်တပ်အကျိုးတူ စီးပွားရေးလုပ်ငန်းတွေနဲ့ ဗိုလ်ချုပ်မှူးကြီးမင်းအောင်လှိုင်ရဲ့ သားသမီးတွေအပါအဝင်၊ စစ်တပ်ထိပ်ပိုင်းခေါင်းဆောင်တွေရဲ့ မိသားစုဝင်တွေ ပိုင်ဆိုင်တဲ့ ရင်းနှီးမြှုပ်နှံမှုတွေနဲ့ စီးပွားရေးလုပ်ငန်းတွေကတော့ လုပ်ပိုင်ခွင့်နဲ့ အကျိုးစီးပွားတွေ ပိုမိုရရှိနေပါတယ်။ ဒါ့အပြင် စစ်အာဏာသိမ်းမှု (၄) နှစ်တာ နီးပါးအတွင်း စစ်ကောင်စီအနေနဲ့ နိုင်ငံရေးမကျေလည်မှုတွေကို အရေးယူရာမှာ အဂတိလိုက်စားမှု ပုဒ်မတွေကို အသုံးပြုပြီး အရေးယူထောင်ချမှုတွေ လုပ်ဆောင်ထားတာကိုတွေ့ရပါတယ်။",
    "domain": "News",
    "url": "https://burmese.voanews.com/a/7900426.html"
  },
  {
    "id": "c1ee9fab-c1b0-4d22-b206-ff5b5eacce0d",
    "title": "ဖားဆောင်း နဲ့ ဘော်လခဲကြား စစ်ကောင်စီစခန်း ကရင်နီပူးပေါင်းတပ် သိမ်းပိုက်",
    "text": ":ကယားပြည်နယ်က စစ်ကောင်စီတရဲ့ တပ်စခန်းတခုကို အောက်တိုဘာ ၁၂ ရက်နေ့က ကရင်နီပူးပေါင်းတပ်တွေ ဝင်ရောက်တိုက်ခိုက် သိမ်းပိုက်နိုင်ခဲ့ကရင်နီအမျိုးသားများကာကွယ်ရေးတပ် (KNDFကဆိုပါတယ်။ စခန်းအတွင်း လက်နက်ခဲယမ်းတွေနဲ့ အလောင်းတချို့ကိုလဲ သိမ်းဆည်းရမိတယ်လို့ ကရင်နီတပ်ဘက်က ပြောပါတယ်။ ရန်ကုန်ကပေးပို့တဲ့ သတင်းကို မခွာညိုက တင်ပြပေးထားပါတယ်။\nကယားပြည်နယ်၊ ဒေသအခေါ် ကရင်နီပြည်ထဲက ဖားဆောင်းမြို့နယ်နဲ့ ဘောလခဲမြို့နယ်ကြားမှာရှိတဲ့ စစ်ကောင်စီ ထူးချောင်း တပ်စခန်းကုန်းကို ကရင်နီ ပူးပေါင်းတပ်တွေက အောက်တိုဘာ ၁၂ ရက်နေ့မှာ ဝင်ရောက် တိုက်ခိုက် သိမ်းပိုက်နိုင်ခဲ့တယ်လို့ ကရင်နီ အမျိုးသားများ ကာကွယ်ရေးတပ် (KNDF) က ဗွီအိုအေကို ပြောပါတယ်။ အဲ့ဒီနောက် အောက်တိုဘာ ၁၄ ရက်နေ့ကလည်း ကရင်နီ ပူးပေါင်းတပ်တွေက စစ်ကောင်စီ ပင်မတပ်စခန်းကို ထိုးစစ်ဆင် တိုက်ခိုက်တယ်ဆိုတာ ဒေသတွင်း သတင်းတွေမှာ ဖော်ပြပါတယ်။ကရင်နီ ပူးပေါင်းတပ်တွေက ထူးချောင်းတပ်စခန်းကို အောက်တိုဘာ ၁၂ ရက်နေ့က ဝင်ရောက်တိုက်ခိုက် သိမ်းပိုက်နိုင်ခဲ့တဲ့ အခြေအနေကို KNDF ဗဟိုပြန်ကြားရေးတာဝန်ရှိသူ တာအယ်စိုးက ဗွီအိုအေကို ခုလို ပြောပါတယ်။``စစ်ကောင်စီတပ် ထိုင်ထားတဲ့ ထူးချောင်းတပ်စခန်းကို တော်လှန်ရေးတပ်ဖွဲ့တွေက အောက်တိုဘာ ၁၂ ရက်နေ့မှာ ဝင်ရောက် တိုက်ခိုက်တယ်ပေါ့နော်။ အဲ့မှာ စစ်ကောင်စီဘက်က အထိနာတာများတဲ့အထိ သူတို့ဘက်က စခန်းကို ဆုတ်ခွာထွက်ပြေးသွားတယ်ပေါ့နော်။ တော်လှန်ရေးဘက်က ထူးချောင်းစခန်းကို သိမ်းပိုက်လိုက်နိုင်တယ်ပေါ့နော်။ အဲ့မှာ စစ်ကောင်စီဖက်က ၆ ဦး သေဆုံးတာ တွေ့ရတယ်ပေါ့နော်။ သိမ်းဆည်းရမိတဲ့ ပစ္စည်းတွေကတော့ ဗုံးသီးတွေ နောက်ပြီးတော့ လက်နက်ကြီးကျည်ဆံတွေပေါ့နော် လက်နက်ကြီးကျည်တွေဖြစ်တယ်။\"တူးချောင်းတပ်စခန်း သိမ်းဆည်းရမိပြီး အောက်တိုဘာ ၁၄ ရက် မနေ့ကတုန်းကလည်း ကရင်နီ ပူးပေါင်းဘက်က ပင်မတပ်စခန်းကို ဆက်လက် ဝင်ရောက် တိုက်ခိုက်ခဲ့ပြီး တပ်စခန်းအတွင်း ဆန်အိတ်တချို့ သိမ်းဆည်းရမိသလို သေဆုံးနေတဲ့ ရုပ်လောင်းတချို့ တွေ့ရကြောင်း ကရင်နီပြည် တပ်မတော် (KA) စစ်ရေးချုပ် ဗိုလ်မှူးကြီးဘုန်းနိုင်ရဲ့ ပြောဆိုချက်ကို ကိုးကားပြီး ကန္တာရဝတီတိုင်း (မ်) က သတင်း ဖော်ပြထားပါတယ်။ဘောလခဲနဲ့ ဖားဆောင်း ကြားက စခန်းသိမ်းတိုက်ပွဲနဲ့ ပတ်သက်လို့ စစ်ကောင်စီရဲ့ ပြောရေးဆိုခွင့်ရှိသူ လက်ထောက်ညွန်ကြားရေးမှူး ဦးဇာနည်မောင်ကို VOA က တယ်လီဖုန်းနဲ့ ဆက်သွယ်မေးမြန်းခဲ့ပေမဲ့ စက်ပိတ်ထားပါတယ်။ရှမ်း-ကယားနယ်စပ်က ပင်လောင်းမြို့နယ် နမ့်ဖမူ ကျေးရွာ အနီးတဝိုက် နယ်မြေစိုးမိုးဖို့ ကြိုးစားလာနေတဲ့ စစ်ကောင်စီတပ်နဲ့ ကရင်နီ ပူးပေါင်းတပ်တို့အကြား နှစ်ဘက်တိုက်ပွဲ ဖြစ်ပွားနေဆဲဖြစ်ပြီး တိုက်ပွဲကြောင့် တိမ်းရှောင်နေကြရတဲ့ ဒေသခံ ထောင်ချီအတွက် စားနပ်ရိက္ခာတွေ အရေးပေါ် လိုအပ်နေတယ်လို့ စစ်ရှောင် ကူညီရေးအဖွဲ့တွေက ပြောပါတယ်။စစ်ကောင်စီတပ်တွေ ခြေကုပ်ယူထားတဲ့ တပ်စခန်းတွေကို ကရင်နီ ပူးပေါင်းတွေက တခုပြီးတခု တိုက်ခိုက် သိမ်းပိုက်နေပြီး တပ်ပေါင်းစုတွေ ထိန်းချုပ်ထားတဲ့ မြို့တွေမှာ ကိုယ်ပိုင် အုပ်ချုပ်ရေးယန္တရားနဲ့ စတင် လည်ပတ်တာတွေလည်း ရှိနေပါတယ်။",
    "domain": "News",
    "url": "https://burmese.voanews.com/a/military-post-was-captured-kndf/7823003.html"
  },
  {
    "id": "25c8deb9-a352-473d-9ccf-9e3068c1cacc",
    "title": "မြန်မာ့ရေနံနဲ့ သဘာဝဓာတ်ငွေ့လုပ်ငန်း MOGE ကို ဆွစ်ဇာလန် ဒဏ်ခတ်အရေးယူ",
    "text": "မြန်မာစစ်ကောင်စီရဲ့ အဓိကဝင်ငွေလမ်းကြောင်းတခုဖြစ်တဲ့ အစိုးရပိုင် မြန်မာ့ရေနံနဲ့သဘာဝဓာတ်ငွေ့လုပ်ငန်း MOGE ကို ဆွစ်ဇာလန်နိုင်ငံက ဒဏ်ခတ်အရေးယူတဲ့စာရင်းထဲမှာထပ်မံထည့်သွင်းလိုက်ပြီး ဒီကနေ့အင်္ဂါနေ့မှာစတင်အသက် ဝင်မှာဖြစ်ပါတယ်။\nMOGE ဟာ မြန်မာပြည်က ဒီမိုကရေစီနဲ့ တရားဥပဒေစိုးမိုးရေးကို နှောက်ယှက်ဟန့်တားနေတဲ့ စစ်ကောင်စီရဲ့လုပ်ရပ်တွေကို အထောက်အပံ့ပြုနေတဲ့အတွက် အခုလို ပိတ်ဆို့အရေးယူရတာဖြစ်တယ်လို့ ဆွစ်ဇာလန်အစိုးရရဲ့ တနင်္လာနေ့တုန်းက ထုတ်ပြန်ချက်မှာဖေါ်ပြထားပါတယ်။\nအခုလိုဒဏ်ခတ်အရေးယူတာကို ဥရောပသမဂ္ဂကလည်းလုပ်ဆောင်ထားပြီး MOGE ဌာနတခုလုံးကိုအရေးယူတာဖြစ်သလို သက်ဆိုင်ရာတာဝန်ရှိသူတွေလည်းဒဏ်ခတ်အရေးယူတဲ့အထဲမှာပါဝင်ပါတယ်။\nမြန်မာနိုင်ငံမှာ ၂၀၂၁ ခုနှစ်က ဒေါ်အောင်ဆန်းစုကြည်ခေါင်းဆောင်တဲ့ အရွေးချယ်ခံ အရပ်သားအစိုးရကို စစ်တပ်က အာဏာသိမ်းပြီးနောက်၊ ဆန္ဒပြပွဲတွေကို စစ်တပ်ကအကြမ်းဖက်နှိမ်နင်းခဲ့ပါတယ်။ အဲဒီနောက် စစ်အုပ်ချုပ်ရေးကို လက်နက်ကိုင်တော်လှန်မှုတွေပေါ်ပေါက်လာခဲ့ပြီး၊ နေရာအတော်များများမှာ စစ်ပွဲတွေဖြစ်ပွားနေပါတယ်။",
    "domain": "News",
    "url": "https://burmese.voanews.com/a/switzerland-adds-myanmar-state-oil-and-gas-firm-to-sanctions-list/8006432.html"
  },
  {
    "id": "34a0d1a6-dc75-4049-9816-b9e9dea32813",
    "title": "ထိုင်းစစ်သားများလက်ချက်နဲ့ မြန်မာတဦးသေဆုံးခဲ့ရမှု ထိုင်းရှေ့နေများတွေ စစ်ဆေးမည်",
    "text": "ပြီးခဲ့တဲ့နှစ်က မြန်မာအမျိုးသား တဦးဖြစ်တဲ့ အောင်ကိုကို သေဆုံးမှုဟာ ထိုင်းစစ်သား တွေကြောင့်လို့ စွပ်စွဲထားတဲ့ အမှုအတွက် ပြန်လည် စုံစမ်းဖေါ်ထုတ်ဖို့ လုပ်နေပြီဖြစ်ကြောင်း သြဇာကြီးတဲ့ ထိုင်းရှေ့နေများအဖွဲ့ဖြစ်တဲ့ LCT ထိုင်းရှေ့နေများကောင်စီက ပြောပါတယ်။\nဒီစုံစမ်း စစ်ဆေးမှုကနေ ပါဝင် ပတ်သက်နေသူ ထိုင်းအရာရှိတွေကို တရားစွဲဆိုဖို့တွေ ဖြစ်လာနိုင်တယ်လို့လည်း ပြောပါတယ်။\nထင်ရှားတဲ့ ထိုင်းရှေ့နေများကောင်စီက သူတို့ဟာ Fortify Rights လူ့အခွင့်ရေးအဖွဲ့ရဲ့ တိုင်ကြားချက် ရခဲ့တဲ့နောက်မှာ အခုလို စုံစမ်းစစ်ဆေးဖို့ လုပ်ဆောင်တာဖြစ်ကြောင်း ပြောပါတယ်။\nဒီလူ့အခွင့်ရေးအဖွဲ့က ဒီအမှုအတွက် အရင်က စုံစမ်း စစ်ဆေးခဲ့တာပါ။ သူတု့ိအဖွဲ့ရဲ့ မနှစ်က ထုတ်ပြန်တဲ့ အစီရင်ခံစာမှာတော့ အမည်မသိရတဲ့ ထိုင်းစစ်သား ၃ ဦးက အောင်ကိုကို-ကို ဝါးရင်းဒုတ်တွေနဲ့ သေဆုံးတဲ့အထိ ရိုက်နှက်ခဲ့တာဖြစ်ကြောင်း ဖေါ်ပြထားပါတယ်။\nသူတို့ဟာ ဒီပြစ်မှုကို ၂၀၂၄ ဇန်နဝါရီ ၁၂ ရက်တုန်းက မြန်မာနယ်စပ်နားက Baan Tai ရွာမှာ ကျူးလွန်ခဲ့တာ ဖြစ်ကြောင်း ပြောပါတယ်။ သူတို့ဟာ ဒေသခံ အရပ်သားတွေနဲ့ ဖွဲ့စည်းထားတဲ့ လုံခြုံရေးကင်းအဖွဲ့မှာ အောင်ကိုကို ပါမပါ အငြင်းပွါးရင်း အခုလို ဖြစ်ပွါးခဲ့တာပါ။\nဒီအမှုနဲ့ပတ်သက်ပြီး ပါဝင် ပတ်သက်နေတဲ့ ဘယ်ထိုင်းစစ်သားကိုမှ ထိုင်းတရားရုံးက အပစ်ပေးတာ မရှိခဲ့ပေမယ့် ဒေသခံ တဦးဖြစ်သူ မြန်မာနိုင်ငံသား Sirachuch ကိုတော့ စက်တင်ဘာလထဲမှာ လူသတ်မှုနဲ့ အပြစ်ပေးခဲ့တာပါ။\nဒါပေမယ့် သူဟာ အောင်ကိုကို ကို စစ်သားတွေ သတ်ဖြတ်မှု ကိုယ်တိုင်တွေ့မြင်ခဲ့ရတာကြောင့် သူ့ကို အခုလို ဓါးစားခံ လုပ်ခဲ့တယ်လို့ Fortify Rights အဖွဲ့က ပြောပါတယ်။ ဒီအမှုအတွက် ထိုင်းစစ်တပ် တော်ဝင်တပ်ဖွဲ့ကရော ထိုင်းတော်ဝင် ရဲတပ်ဖွဲ့ကပါ စုံစမ်းစစ်ဆေးတာ မရှိခဲ့ပါဘူး။",
    "domain": "News",
    "url": "https://burmese.voanews.com/a/7974633.html"
  },
  {
    "id": "978af7d8-2c59-42da-9df4-d7c95fabc1d2",
    "title": "အာရှလမ်းမကြီးစိုးမိုးရေး ကော့ကရိတ်မြို့နယ်တွင်း တိုက်ပွဲပြင်းထန်",
    "text": "ကရင်အမျိုးသားအစည်းအရုံး တပ်မဟာ(၆) ထိမ်းချုပ် နယ်မြေ၊ ဒူးပလာယာခရိုင်၊ ကော့ကရိတ်မြို့နယ် ထဲမှာ စစ်ကောင်စီတပ်တွေနဲ့ ကရင်အမျိုးသားလွတ်မြောက်ရေးတပ် ပြည်သူ့ကာကွယ်ရေးတပ်တွေကြားတိုက်ပွဲတွေပြင်းထန်နေပြီး စစ်ကောင်စီဘက်ကလည်း လေကြောင်းတိုက်ခိုက်မူ့တွေ ဆက်တိုက်လုပ်တဲ့အတွက် ဒေသခံတွေ ထိခိုက်သေဆုံးတာ ဒဏ်ရာရတာတွေလည်းရှိနေပါတယ် ။ဒီသတင်းကိုဗွီအိုအေသတင်းထောက်မအေးအေးမာကသတင်းပေးပို့ထားပါတယ်။\nကရင်အမျိုးသားအစည်းအရုံး-တပ်မဟာ(၆) ထိမ်းချုပ်နယ်မြေ ဒူးပလာယာခရိုင်၊ ကော့ကရိတ်မြို့နယ်မှာ အောက်တိုဘာလ ၂၆ နဲ့ ၂၇ ရက်နေ့တွေ တိုက်ပွဲတွေပြင်းထန်နေပြီး၊ စစ်ကောင်စီဘက်က မြ၀တီကိုအပြည့်အ၀ ထိမ်းချုပ်နိုင်ဖို့ နဲ့ အာရှလမ်းပြန်ဖွင့်နိုင်ရေးကြိုးစားနေပါတယ်။ ဒီအတွက် နှစ်ဖက်တိုက်ပွဲတွေလည်းပြင်းထန်နေတယ်လို့ ပြည်သူ့ကာကွယ်ရေးတပ်ဖဲွ့ကခေါင်းဆောင်တဦးက VOA ကို ပြောပါတယ်။\n\" အခု လ အောက်တိုဘာလ ၂၆ ရက် ၂၇ ရက်နေ့ကပေါ့၊ ကော့ကရိတ် လှိုင်၀ ရွာသစ်ကုန်း ကော့နွဲ့တို့မှာ စစ်ကောင်စီက ထိုးစစ်ဆင်ဖို့ပြင်ဆင်တာပေါ့၊ ကျနော်တို့ KNLA /PDF က ပိတ်ဆို့ထားတော့ သူတို့က ထိုးစစ်မဆင်နိုင်ဘူးဖြစ်နေတယ်၊ အောင်ဇေယျစစ်ကြောင်းက မြ၀တီကုန်သွယ်ရေးဇုန်မှာ အာရှလမ်းဖွင့်ဖို့ကြိုးစားနေတယ်၊ အာရှ လမ်းဖွင့်ဖို့ညှိနှိုင်းတယ် ညှိနှိုင်းမရတော့ထိုးစစ်ဆင်လာတာပေါ့ ၊တိုက်ပွဲကတော့ပြင်းတယ် ရှေ့ဆက်လည်းပြင်းလာမယ် ပွင့်လင်းရာသီရောက်ပြီဆိုတော့ သူတို့ကလည်းအာရှလမ်းကို ပြန်လိုချင်တယ် ဒီအတွက် တိုက်ပွဲတွေကတော့ ပြင်းလာဦးမှာပဲ။\"\nကော့ကရိတ်မြို့အဝင် လှိုင်ဝ၊ ကွက်သစ်၊ တံတန်ကူး၊ ကော့နွဲ၊ ရွာသစ်ကုန်းနေရာတွေဘက်မှာ စစ်ကောင်စီ အောင်ဇေယျစစ်ကြောင်းတွေနဲ့ KNLA/PDF တပ်တွေအကြား တိုက်ပွဲတွေဖြစ်နေပါတယ် ။\nအလားတူ ကိုးတိုင်၊ ကျုံဒိုးလမ်းပိုင်းဘက်မှာလည်း စစ်ကောင်စီတပ်တွေနဲ့ နယ်ခြားစောင့်တွေ တွဲပြီး လုံခြုံရေးတင်းကြပ် စစ်ဆေးမှုတွေ လုပ်နေပါတယ်။ ကျုံဒိုးစစ်ကောင်စီတပ်တွေနဲ့ ကျုံဒိုး BGF တို့ဟာ လေးတိုင်ရွာဘက်က အောင်ချမ်းသာဘုန်းကြီးကျာင်းမှာ တပ်စွဲပြီး နယ်မြေစိုးမိုးနိုင်ရေးလုပ်ဆောင်နေပါတယ်။ နှစ်ဖက်တိုက်ပွဲအခြေအနေနဲ့ပတ်သက်လို့တော့ စစ်ကောင်စီဘက်ကတော့ သတင်းထုတ်ပြန်တာမရှိသေးပါဘူး၊\nတပ်မဟာ(၆)နယ်မြေ၊ ဒူးပလာယာခရိုင်၊ ဝင်းရေးမြို့နယ်၊ ပနော်ကလဲခီးရွမှာတော့ အောက်တိုဘာလ(၂၅)ရက်နေ့ကစစ်ကောင်စီက လေကြောင်းကနေ ပေါင် ၅၀၀ ဗုံး ၂လုံးကြဲချတဲ့အတွက် ဒေသခံအမျိုးသား(၁)ဦး သေဆုံး၊ (၁)ဦး ဒဏ်ရာရရှိခဲ့သလို ခရစ်ယာန်ဘုရားရှိခိုးကျောင်းတစ်ခုလည်း ပျက်စီးခဲ့ကြောင်း ကေအန်ယူဗဟိုကလည်း သတင်းထုတ်ပြန်ထားပါတယ် ။ အခုဆိုရင် ကရင်ပြည်သူတွေ ရှိရာကျေးရွာတွေကိုပစ်မှတ်ထားတိုက်ခိုက်နေတာကြောင့် ဒေသခံလူထုတွေထိခိုက်နစ်နာရတယ်လို့လည်း ကရင်လူ့အခွင့်ရေးအဖွဲ့ ပြောရေးဆိုခွင့်ရှိသူ စောနန္ဒဆူးက VOAကိုပြောထားပါတယ်။\n\"ကျေးရွာတွေထဲကို သူတို့က တမင်ရည်ရွယ်ချက်ရှိရှိနဲ့ ကျေးရွာတွေထဲကိုလက်နက်ကြီးနဲ့ပစ်ခတ်တာရှိတယ်။ လေကြောင်းကနေ တိုက်ခိုက်မူတွေလည်းရှိတယ်။ ဒါတွေက လူထုကထိခိုက်နစ်နာတာပေါ့။\"\nအခုဆိုရင် ကေအန်ယူ ထိမ်းချုပ်ရာ တပ်မဟာ (၃) ညောင်လေးပင်ခရိုင် တပ်မဟာ ၅ ဖာပွန်ခရိုင် တပ်မဟာ (၆) ဒူးပလာယာခရိုင် တွေမှာလည်း နှစ်ဖက်တိုက်ပွဲတွေကြောင့်ရော လက်နက်ကြီးနဲ့ ပစ်ခတ်မူ့တိုက်ခိုက်မူတွေကြောင့်ပါ ဒေသခံတွေသေဆုံးတာဒဏ်ရာရတာတွေ အိုးအိမ်ပျက်စီးတာတွေလည်းဖြစ်ပေါ်နေပါတယ်။",
    "domain": "News",
    "url": "https://burmese.voanews.com/a/7842450.html"
  },
  {
    "id": "fc6e59cd-7330-435b-ac57-7e7c354955a8",
    "title": "မြန်မာရွှေ့ပြောင်းစာသင်ကျောင်း နောက်တခု ထိုင်းပိတ်သိမ်း ​​​​​​​",
    "text": "ထိုင်းနိုင်ငံ၊ CHUNPHOM ချုံဖွန်းခရိုင်၊ ယန်ငန်ကျေးရွာအုန်းတောထဲမှာ မြန်မာရွှေ့ပြောင်း အလုပ်သမားတွေရဲ့ မူလတန်းအရွယ် ကလေးငယ် (၅၀) နီးပါးကို စာသင်ပေးနေတဲ့စာသင်ဝိုင်းတခုကို အောက်တိုဘာလ ၃ ရက်နေ့က ထိုင်းပညာရေး လ၀ကရဲအပါအဝင် အဖွဲ့စုံက ဝင်ရောက်စစ်ဆေးပြီး ဆရာမတယောက်ကို ဖမ်းဆီးသွားပါတယ်။ ဒီသတင်းကို ဗွီအိုအေသတင်းထောက်မအေးအေးမာက သတင်းပေးပို့ထားပါတယ်။\nထိုင်းနိုင်ငံ၊ ချုံဖွန်းခရိုင်၊ ယန်ငန်ကျေးရွာ အုန်းတောထဲမှာ မြန်မာရွှေ့ပြောင်းအလုပ်သမားတွေရဲ့ မူလတန်းအရွယ် ကလေးငယ် (၅၀) နီးပါးကို စာသင်ပေးနေတဲ့စာသင်ဝိုင်းတခုကို အောက်တိုဘာလ ၃ ရက်နေ့က ထိုင်းပညာရေးလ၀ကရဲအပါအဝင် အဖွဲ့စုံက ဝင်ရောက်စစ်ဆေးခဲ့တဲ့အကြောင်း ထိုင်းတောင်ပိုင်းအခြေစိုက် ပညာရေးနဲ့ဖွံ့ဖြိုးတိုးတက်ရေးဖောင်ဒေးရှင်းက အမှုဆောင် ဒါရိုက်တာ ဦးထူးချစ်က VOAကို အခုလိုပြောပါတယ်။\n“သုံးရက်နေ့က အဖွဲ့စုံပေါ့။ ကျနော်တို့ကျောင်းတွေလိုပဲ၊ တခြားကျောင်းတွေကိုလည်း လာ စစ်ဆေးတဲ့ပုံပဲပေါ့။အလုပ်သမားတို့၊ အလုပ်အကိုင်ရှာဖွေရေးတို့၊ လ၀ကတို့၊ ရဲတို့၊ ပညာရေးဌာနတို့ က လာစစ်ဆေးတာပါ။ စစ်တဲ့အခါမှာ ဆရာမနှစ်ယောက်လောက် သင်တာရှိတယ်။ စစ်ချိန်မှာတော့ ဆရာမတယောက်ပဲ သင်နေတာဖြစ်တယ်၊ ဆရာမမှာလည်း လက်မှတ်လေးဘာလေး ရှိတယ်။ အလုပ်ကတော့ မတူဘူးပေါ့။ အခုတော့ ဆရာမကို ရဲစခန်းထဲမှာဖမ်းချုပ်ထားတယ်။ သူ့ကိုတော့ တရာစွဲဆိုဖို့ ပြင်ဆင်နေတယ်လို့လည်း ကျနော်တို့ကြားတယ်။”\nသင်ကြားပေးတဲ့ဆရာမကို အလုပ်လုပ်ခွင့်လက်မှတ်နဲ့ လုပ်နေတဲ့အလုပ်မတူတာကြောင့် ဖမ်းဆီးသွားတယ်လို့ ဆိုပါတယ်။ ကလေးတွေကိုတော့ မိဘတွေထံပြန်အပ်ပေးသွားတယ်လို့လည်း ဆိုပါတယ်။\n“သူငယ်တန်းကနေ ၄ တန်းအထိပဲရှိတယ်။ ကလေးက ၄၀ ကနေ ၅၀ ဝန်းကျင်လောက်ရှိတယ်။ အသက်ကတော့ ၅ နှစ်၊၆ နှစ်ကနေ ၁၁ နှစ် ၁၂ နှစ်ထိရှိတယ်။ ကလေးတွေကိုတော့ မခေါ်သွားဘူး။ မိဘတွေကိုခေါ်ပြီး ကလေးတွေကို လာပြန်ခေါ်ခိုင်းတယ်။ ခြံလေးတွေ အုန်းတော အုန်းခြံ လေးထဲမှာ ရွာနီးချုပ်စပ်က ဒေသခံအာဏာပိုင်တွေကိုလည်း ပြောထားပါတယ်။ ပြီးခဲ့တဲ့နှစ်ကစပြီး ဖွင့်ထားတာ။ ကျနော်တို့လည်း အဲဒီနေရာတွေကိုရောက်ခဲ့ဖူးပါတယ်။”\nစက်တင်ဘာလ ၄ ရက်နေ့ကတော့ ဆူရတ်ဌာနီခရိုင်မှာဖွင့်ထားတဲ့ ကျောင်းသားဦးရေ ၁,၀၀၀ ကျော် ရှိတဲ့ မေတ္တာရိပ်စာသင်ကျောင်းကို ပိတ်သိမ်းခဲ့ပြီး ဆရာဆရာမတွေကိုလည်း အရေးယူသွားမယ်လို့ ထိုင်းအာဏာပိုင်တွေက ကြေညာခဲ့ပါတယ်။\nဒီကျောင်းကိုတော့ ပုဂ္ဂလိကကျောင်းများအက်ဥပဒေနဲ့ငြိစွန်းကြောင်း အကြိမ်ကြိမ်သတိပေးထား ပေမယ့် ကျောင်းကိုဆက်လက်ဖွင့်တဲ့အတွက် ပိတ်ပင်လိုက်တာဖြစ်ကြောင်း စူရတ်ဌာနခရိုင် အာဏာပိုင်တွေက ပြောခဲ့ပါတယ်။ အလားတူဆူရတ်ဌာနီခရိုင်ထဲက ကျောင်းပေါင်း ၅ ကျောင်းထက်မနည်းကိုလည်း တရားမဝင်ဖွင့်ခဲ့တယ်ဆိုပြီး ပိတ်သိမ်းခဲ့ပါတယ်ရှင်။",
    "domain": "News",
    "url": "https://burmese.voanews.com/a/thai-authorities-shut-down-the-myanmar-migrant-school-and-arrested-a-female-teacher-/7812811.html"
  },
  {
    "id": "07d89512-8d76-4f7f-9b01-758d61a629a1",
    "title": "ဗန်းမော်လေယာဉ်ကွင်း လက်နက်ကြီးနဲ့ ပစ်ခတ်ခံရအပြီး ခရီးစဉ်တွေရပ်နား",
    "text": "ကချင်ပြည်နယ် ဗန်းမော်မြို့ လေယာဉ်ကွင်းကို ကချင်တိုင်းရင်းသား လက်နက်ကိုင်အဖွဲ့ KIA က လက်နက်ကြီးနဲ့ပစ်ခတ်ခဲ့ပြီးနောက် လေယာဉ်ခရီးစဉ်တွေရပ်နားခဲ့ရကြောင်း ဒေသခံတွေက ပြောပါတယ်။ တိုက်ခိုက်မှုအပြီး မနေ့နှောင်းပိုင်းမှာပဲ ဝိုင်းမော်မြို့နယ် ဝါးရှောင်ရွာကိုစစ်ကောင်စီက လေကြောင်းကတိုက်ခိုက်ခဲ့တာကြောင့် အဆောက်အဦးတခု ထိခိုက်ခဲ့တယ်လို့လည်း ပြောပါတယ်။\nကချင်ပြည်နယ်က စစ်ရေးတင်းမာမှု နောက်ဆုံးအခြေအနေ ရန်ကုန်က သတင်းပေးပို့ထားတာကို ကိုစံကျော် တင်ပြထားပါတယ်။\nကချင်ပြည်နယ် ဗန်းမော်နဲ့ မိုးမောက်ကြားမှာ စစ်ကောင်စီနဲ့ KIA ပူးပေါင်းတပ်တို့ တိုက်ပွဲတွေ ဆက်လက်ပြင်းထန်နေပြီး ကချင်ပြည်နယ် ဗန်းမော်မြို့လေဆိပ်ကို လက်နက်ကြီးနဲ့ ပစ်ခတ်တာကြောင့် ခရီးစဉ်တွေ ရပ်ဆိုင်းထားကြောင်းကချင်ဒေသခံ တဦးက ပြောပါတယ်။\n“မိုးမောက်နဲ့ ဗန်းမော်ကြားလည်း နေ့တိုင်း တိုက်ပွဲတွေ ဖြစ်နေတယ်။ လေကြောင်းတိုက်ခိုက်တာတွေ ပုံမှန် ဖြစ်နေတယ်။ ဗန်းမော်ဘက်ကတော့ မနေ့က လေဆိပ်ကို ရှော့တိုက်ဒုံးနဲ့ပစ်တော့ လေယာဉ်ခရီးစဉ်တွေ ရပ်ထားတယ် ပြောတယ်။”\nလွန်ခဲ့တဲ့ မတ်လ ၇ ရက်နေ့ကလည်း ဗန်းမော်လေဆိပ်မှာလက်နက်ကြီးကျပြီး ပြေးလမ်းထိခိုက်ခဲ့ တာကြောင့်လေယာဉ်ခရီးစဉ်တွေကို ၈ ရက်ခန့် ရပ်နားခဲ့ရပါတယ်။ မိုးမောက်နဲ့ဗန်းမော်ကြားမှာ စစ်ကောင်စီတပ်နဲ့ KIA တပ်တို့တိုက်ပွဲတွေဖြစ်နေတာ ၂ လကျော် ကြာမြင့်လာနေပြီဖြစ်ပါတယ်။\nကချင်ပြည်နယ်က တရုတ်-မြန်မာနယ်စပ်ကုန်သွယ်ရေးစခန်းတည်ရှိရာ ကန်ပိုက်တီ (ကံပိုင်တည်) မြို့ကို KIA ကသိမ်းယူလိုက်တဲ့နောက်မှာ ဝိုင်းမော်- ကန်ပိုက်တီ ကားလမ်းက မြို့၊ ရွာအချို့ကို လေကြောင်းက တိုက်ခိုက်တာတွေ ရှိလာနေတာပါ။ အလားတူပဲ ဒီလနိုဝင်ဘာလ ၂၆ ရက်နေ့ ညနေ ၃ နာရီခွဲခန့်မှာ ဝါးရှောင်ရွာကို လေကြောင်းက တိုက်ခိုက်တာရှိခဲ့ကြောင်း ဝိုင်းမော် ဒေသခံတဦးက VOA ကို ပြောပါတယ်။\n“မနေ့က ဝါးရှောင်မှာ အဲဒီ ဝါးရှောင်ဆည် ဆည်မြောင်းရုံးလို့ ပြောရမှာပေါ့။ အရင်တုံးကတော့ ဆည်ရှိတဲ့ ဆည်မြောင်းရုံးဆိုတာ ရှိတယ်လေ။ အဲဒီမှာ ဆည်မြောင်းရုံးမှာ လေယာဉ်လာကြဲတယ်လို့ ကြားတယ်။ လူအထိအခိုက်တော့မထိဘူးလို့ ကြားတယ်။”\nဒေသတွင်းသတင်းမီဒီယာတွေမှာတော့ ဂျက်တိုက်လေယာဉ်နဲ့ ဗုံး ၂ လုံးကြဲချခဲ့ကြောင်း၊ အခြား တလုံးက KIA တပ်တွေ နေရာယူထားတဲ့ ၁၃ ကီလို စုပေါင်းဂိတ်မှာ ဖြစ်ကြောင်း ဖော်ပြပါတယ်။\nလောလောဆယ်မှာ ဝိုင်းမော်-ကန်ပိုက်တီလမ်းရှိ ဝိုင်းမော် ခလရ ၅၈ တပ်ရင်းဂိတ်နဲ့ ဝူယန်ပြည်သူ့စစ် ဂိတ်တွေကလည်းဖြတ်သန်းသွားလာခွင့်ပိတ်ထားပါတယ်။ ဒီလ ၂၄ ရက်နေ့က ဝိုင်းမော်မြို့နယ် နန့်ဝါ ကျေးရွာအနီးကို လေကြောင်းကဗုံးကြဲခဲ့တာကြောင့် နေအိမ် ၃ လုံးပျက်စီးပြီး လူတယောက်ထိခိုက်ခဲ့ကြောင်းနဲ့ ၂၂ ရက်နေ့မှာတော့ ဆဒုံးမြို့ ဗုံးကြဲတိုက်ခိုက်မှုမှာ ဟိုတယ်တလုံးနဲ့ မြို့နယ်အုပ်ချုပ်ရေးရုံး ပျက်စီးခဲ့ကြောင်းလည်း ဒေသတွင်း သတင်းမီဒီယာတွေကဖော်ပြပါတယ်။\nကချင်ပြည်နယ်တွင်း တိုက်ပွဲအခြေအနေတွေနဲ့ပတ်သက်လို့ စစ်ကောင်စီဘက်ကတော့ သတင်းထုတ်ပြန်တာမရှိသေးပါဘူး။",
    "domain": "News",
    "url": "https://burmese.voanews.com/a/fighting-in-kachin-state/7878483.html"
  },
  {
    "id": "9e69cbc0-7c82-4378-aa41-8672454a7768",
    "title": "မြန်မာ့အရေး လူထုအကျိုးရှေးရှုပြီး ဖြေရှင်းဖို့ ကုလအထူးကိုယ်စားလှယ် တိုက်တွန်း",
    "text": "မြန်မာနိုင်ငံ ရင်ဆိုင်နေရတဲ့ ပဋိပက္ခတွေကြားမှာ လက်နက်ကိုင်တိုက်ပွဲတွေ ဆက်ဖြစ်နေမယ်ဆိုရင် လူထုရဲ့ လိုအပ်ချက်တွေကို ဖြည့်ဆည်းပေးနိုင်မှာ မဟုတ်တဲ့အကြောင်း ကုလသမဂ္ဂ အတွင်းရေးမှူးချုပ်ရဲ့ မြန်မာနိုင်ငံဆိုင်ရာ အထူးသံတမန် Julie Bishop က မနေ့က ကုလသမဂ္ဂအထွေထွေညီလာခံ တတိယကော်မတီမှာ ပြောဆိုပါတယ်။\nမြန်မာ့အရေးမှာ ပါဝင်ပတ်သက်နေတဲ့ အဖွဲ့အစည်းတွေအနေနဲ့ အရှုံးအနိုင် အပြီးသတ် အပြတ်ဖြတ်ရေး ဆိုတဲ့ စိတ်ဓါတ်နဲ့ လုပ်နေတာတွေကို စွန့်လွှတ်ပြီး လက်ရှိအခြေအနေကို ကျော်လွှားဖို့လိုတယ်လို့လည်း အထူးသံတမန် Julie Bishop က ပြောဆိုသွားပါတယ်။\nအကြမ်းဖက်မှုတွေ အဆုံးသတ်ဖို့ တခုတည်းသော နည်းလမ်းဟာ ပြန်လည်သင့်မြတ်ရေးအတွက် လမ်းဖွင့်ပေးဖို့ ဖြစ်တဲ့ အကြောင်းလည်း အထွေထွေညီလာခံ တတိယကော်မတီမိန့်ခွန်းမှာ ထည့်သွင်းပြောဆိုသွားပါတယ်။ဩစတြေးလျ နိုင်ငံခြားရေးဝန်ကြီးဟောင်း ဖြစ်တဲ့ Julie Bishop ကုလအတွင်းရေးမှူးချုပ်ရဲ့ မြန်မာနိုင်ငံဆိုင်ရာ အထူးသံတမန် တာဝန်ယူပြီးနောက် ပထမဆုံးအကြိမ် ကုလသမဂ္ဂအထွေထွေညီလာခံ တတိယကော်မတီမှာ မနေ့က မိန့်ခွန်းပြောကြားတာပါ။\nမြန်မာနိုင်ငံ ရင်ဆိုင်နေရတဲ့ လူသားချင်းစာနာမှု အကျပ်အတည်းဟာ အရင်တခါမှ မကြုံဖူးတဲ့ အခြေအနေ ဖြစ်တယ်ဆိုတာကို ပဋိပက္ခမှာ ပါဝင်နေသူ အားလုံး လက်ခံဖို့ လိုတယ်လို့လည်း Julie Bishop က ပြောပါတယ်။ လက်နက်ကိုင် ပဋိပက္ခတွေကြား လူ သုံးသန်း နှစ်သိန်းလောက် အိုးမဲ့အိမ်မဲ့ ဘေးလွတ်ရာ ထွက်ပြေးနေရတဲ့ အကျပ်အတည်းကို သူက အလေးအနက်ပြောဆိုသွားတာပါ။\nမြန်မာနိုင်ငံဆိုင်ရာ အထူးသံတမန်အဖြစ် တာဝန်ယူပြီးတဲ့နောက် နေပြည်တော်မှာ စစ်ကောင်စီအကြီးအကဲ ဗိုလ်ချုပ်မှူးကြီး မင်းအောင်လှိုင်နဲ့ တွေ့ဆုံခဲ့သလို တိုင်းရင်းသား အဖွဲ့အစည်း ခေါင်းဆောင်တွေ၊ NLD အမျိုးသား ဒီမိုကရစီအဖွဲ့ချုပ်အပါအဝင် နိုင်ငံရေးပါတီ ကိုယ်စားလှယ်တွေကို သီးခြားတွေ့ဆုံခဲ့တဲ့အကြောင်းလည်း မနေ့က အထွေထွေညီလာခံမှာ ပြောဆိုသွားပါတယ်။",
    "domain": "News",
    "url": "https://burmese.voanews.com/a/the-un-special-envoy-urged-myanmar-to-resolve-the-issue-in-the-interests-of-the-people/7844492.html"
  },
  {
    "id": "61a49fa1-b512-4fbb-a307-c9f239b46137",
    "title": "ငွေလိမ်ဂိုဏ်း လူကုန်ကူးသူ ပူးပေါင်းဖော်ထုတ်ဖို့ သံရုံးတွေကို ထိုင်းတောင်းဆို",
    "text": "ငွေကြေးလိမ်လည်တဲ့ဂိုဏ်းတွေဆီက ကယ်တင်ခဲ့တဲ့သူတွေကို ဘယ်သူက အမှန်တကယ် လူကုန်ကူး ခံရသူဆိုတာကို ထုတ်ဖေါ်နိုင်ရေး ပူးပေါင်းဆောင်ရွက်ဖို့ ထိုင်း တော်ဝင်ရဲတပ်ဖွဲ့ RTP က ဘန်ကောက် မြို့မှာရှိတဲ့ နိုင်ငံတကာသံရုံးတွေကို ဖိတ်ကြားထားတဲ့အကြောင်း ဘန်ကောက်ပို့စ် သတင်းစာမှာ ရေးပါတယ်။\nမြန်မာ၊ လောနဲ့ကမ္ဘောဒီးယားနိုင်ငံကယ်တင်ခဲ့တဲ့ အနည်းဆုံး လူ ၂၆၀ လောက် ထိုင်းရဲတပ်ဖွဲ့မှာ ချုပ်နှောင်ထားပြီး သူတို့နဲ့ပတ်သက်တဲ့ အချက်အလက်တွေပေးဖို့ သံရုံးတွေကို ထိုင်းရဲတပ်ဖွဲ့က တောင်းဆိုတာပါ။\nကယ်တင်ခံထားရသူတွေအားလုံးဟာ လူကုန်ကူးခံရသူတွေမဟုတ်ဘဲ အဲဒီအထဲမှာ ကုန်ကူးရောင်းစား ခံရသူတွေအဖြစ် ဟန်ဆောင်ထားတဲ့ ကိုယ်တိုင်ပြစ်မှုကျုးလွန်သူတွေပါဝင်နိုင်တဲ့အကြောင်း ထိုင်း ရဲတပ်ဖွဲ့က အကြီးအကဲတဦးဖြစ်တဲ့ Thatchai Pitaneelaboot က ပြောပါတယ်။ အွန်လိုင်းငွေကြေးလိမ်လည်တဲ့ဂိုဏ်းတွေကို တိုးပြီးနှိမ်နင်းနေတဲ့အတွက် နောက်ထပ်လည်း လူတွေ ထပ်ပြီး ရောက်လာနိုင်သေးတယ်ဆိုပြီး ထိုင်းရဲတပ်ဖွဲ့က မျှော်လင့်ထားပါတယ်။\nမကြာသေးခင်က နယ်စပ်ကို တရားမဝင်ဖြတ်ကျော်တဲ့ ဂျပန်နိုင်ငံသား ၄ ယောက်ကို ဖမ်းဆီးမိခဲ့ပြီး သူတို့ဟာ ကုန်ကူးရောင်းစားခံရသူတွေမဟုတ်ဘဲ သူတို့ကိုယ်တိုင် လူကုန်ကူးတဲ့ရာဇဝတ်ဂိုဏ်းတွေက ဖြစ်တဲ့အကြောင်း ထိုင်းရဲအရာရှိကပြောပါတယ်။",
    "domain": "News",
    "url": "https://burmese.voanews.com/a/online-scam-gang-human-trafficking-thai-myanmar-border-/7975189.html"
  },
  {
    "id": "52ddb453-aeb9-4fb6-be04-279aa71a61af",
    "title": "မြန်မာ့အရေး အလေးပေးဖို့ အာဆီယံ ဥက္ကဋ္ဌ မလေးရှား ကတိပေး",
    "text": "မလေးရှားနိုင်ငံ အာဆီယံအလှည့်ကျဥက္ကဋ္ဌအဖြစ် တာဝန်ယူတဲ့ကာလမှာ မြန်မာနိုင်ငံငြိမ်းချမ်းရေး လူသားချင်းစာနာမှု အကြပ်အတည်းတွေကို ဖြေရှင်းနိုင်အောင် အလေးပေးဆောင်ရွက်သွားမယ့်အကြောင်း မလေးရှားနိုင်ငံခြားရေးဝန်ကြီးဌာန အတွင်းရေးမှူးချုပ် Datuk Seri Amran Mohamed Zin က ဒီနေ့ ကွာလာလမ်ပူမှာကျင်းပတဲ့ သတင်းစာရှင်းလင်းပွဲမှာ ပြောပါတယ်။\nမြန်မာနိုင်ငံ ငြိမ်းချမ်းရေးကို ဦးစားပေးကိစ္စအနေနဲ့ ဆောင်ရွက်သွားမယ့်အကြောင်း ကတိပေးသွားတာပါ။ မြန်မာနိုင်ငံ အကြပ်အတည်းကို မြန်မာနိုင်ငံဘာသာ ဦးဆောင်ဖြေရှင်းရမယ်ဆိုတာ အသိအမှတ်ပြုပေမဲ့လည်း မြန်မာနိုင်ငံဟာ အာဆီယံအဖွဲ့ဝင်နိုင်ငံတခုဖြစ်နေတဲ့အတွက် လက်ရှိအခြေအနေကနေ ကျော်လွှားနိုင်အောင် တခြား အာဆီယံနိုင်ငံတွေအနေနဲ့လည်း တာဝန်ရှိတဲ့အကြောင်း Datuk Seri Amran Mohamed Zin က ပြောပါတယ်။\nမြန်မာနိုင်ငံနဲ့ပတ်သက်လို့ ဘုံသဘောတူညီချက်တွေ အကောင်အထည်ဖေါ်နိုင်ရေးအပါအဝင် ဒေသတွင်း ကိစ္စတွေအပေါ် အာဆီယံအလှည့်ကျဥက္ကဋ္ဌဖြစ်လာတဲ့ မလေးရှားနိုင်ငံ ဘယ်လို အရေးယူဆောင်ရွက်မလဲ ဆိုတာကို အများက စောင့်ကြည့်နေကြပါတယ်။ မြန်မာနိုင်ငံအတွင်း အကြမ်းဖက်မှုတွေကြား ပြည်တွင်း နေရပ်စွန့်ခွာထွက်ပြေးရသူ ၂၀၂၄ ခုနှစ်ကုန်မှာ သုံးသန်းခွဲကျော် ရှိလာတဲ့အကြောင်း ကုလသမဂ္ဂ အဖွဲ့တွေက ပြောဆိုထားတဲ့အတွက်လည်း မြန်မာ့အရေး မလေးရှားနိုင်ငံရဲ့ ချဉ်းကပ်မှုကို ဒေသတွင်းအကဲခတ်တွေ အာရုံစိုက်နေကြပါတယ်။\nမြန်မာနိုင်ငံနဲ့ပတ်သက်လို့ အထူးသံတမန်တွေခန့်အပ်ပြီးဆောင်ရွက်ခဲ့ပေမဲ့ အာဆီယံအဖွဲ့တွင်း ဆက်သွယ် ဆောင်ရွက်နေတာထက်ကျော်ပြီး တိုးချဲ့ လုပ်ဆောင်ဖို့လည်း Amran Mohamed Zin က ပြောပါတယ်။",
    "domain": "News",
    "url": "https://burmese.voanews.com/a/malaysia-asean-myanmar-crisis/7940377.html"
  },
  {
    "id": "11544c7a-65e3-433f-8f75-dc09e77f73d3",
    "title": "ဟောင်ကောင်လုံခြုံရေး ဗျူရိုအကြီးအကဲ မြန်မာကောင်စစ်ဝန်ချုပ်နဲ့  ဆွေးနွေး",
    "text": "အွန်လိုင်းငွေလိမ်ဂိုဏ်းတွေမှာ တရားမဝင်အလုပ်လုပ်ဖို့ အဖမ်းခံထားရတဲ့ ဟောင်ကောင်ကျွန်း ဒေသခံတွေ ပြန်လွတ်လာရေးအတွက် ဟောင်ကောင်ဆိုင်ရာ မြန်မာကောင်စစ်ဝန်ချုပ်ကို ဟောင်ကောင်လုံခြုံရေးဗျူရိုအကြီးအကဲ သွားရောက်တွေ့ဆုံ ဆွေးနွေးခဲ့ပါတယ်။\nလုံခြုံရေးဗျူရိုအကြီးအကဲ Tang Ping-keung ဟာ ဟောင်ကောင်ဆိုင်ရာ ထိုင်းကောင်စစ်ဝန်ချုပ်နဲ့ မနေ့ ဇန်နဝါရီ ၁၆ ရက် တွေ့ဆုံဆွေးနွေးခဲ့ပြီးနောက် ဒီနေ့ သောကြာနေ့မှာ မြန်မာကောင်စစ်ဝန်ရုံးကို သွားပြီး ကောင်စစ်ဝန်ချုပ် ဦးဟန်ဝင်းနိုင်နဲ့ ဆွေးနွေးခဲ့တယ်လို့ ဟောင်ကောင်အစိုးရက သတင်းထုတ် ပြန်ပါတယ်။ ငွေလိမ်ဂိုဏ်းတွေမှာ အလုပ်လုပ်ဖို့ ဟောင်ကောင်ဒေသခံတွေကို အရှေ့တောင်အာရှ နိုင်ငံတွေဆီ ဖျားယောင်း ခေါ်ယူနေတဲ့ကိစ္စအပေါ် ဟောင်ကောင်အစိုးရအနေနဲ့ အထူးအရေးတကြီး ကိစ္စအဖြစ် သဘောထားကိုင်တွယ်နေတဲ့အကြောင်းလည်း အကြီးအကဲ Tang ကပြောကြားခဲ့တယ်လို့ ထုတ်ပြန်ချက်မှာ ဖော်ပြပါတယ်။\nငွေလိမ်ဂိုဏ်းတွေအတွက် အလုပ်လုပ်ပေးဖို့ အဖမ်းခံရတဲ့ ဟောင်ကောင်ကျွန်းသားတွေ ပြန်လွတ်ရေး ကြိုးပမ်းဖို့ ဟောင်ကောင်အထူးလုံခြုံရေးတပ်ဖွဲ့နဲ့ အစိုးရတာဝန်ရှိသူတွေ ထိုင်းနိုင်ငံကို စေလွှတ်ထား တဲ့ကိစ္စကို ဆွေးနွေးခဲ့တယ်လို့ ပြောပါတယ်။ ဟောင်ကောင်ဒေသခံတွေ ဘေးကင်းစွာ နေရပ်ပြန်နိုင် အောင် မြန်မာအပါအဝင် အားလုံးက ဝိုင်းဝန်း ကူညီလုပ်ဆောင်ကြလိမ့်မယ်လို့ မျှော်လင့်ကြောင်း လည်း မြန်မာကောင်စစ်ဝန်ချုပ် ဦးဟန်ဝင်းနိုင်နဲ့ ဟောင်ကောင် လုံခြုံရေး ဗျူရိုအကြီးအကဲ အပြန် အလှန် ဆွေးနွေးခဲ့ကြတယ်လို့ ဟောင်ကောင်အစိုးရက ပြောပါတယ်။\nထိုင်း-မြန်မာနယ်စပ်မှာ အခြေစိုက်ထားတဲ့ ကျားဖြန့်လို့ခေါ်တဲ့ အွန်လိုင်းလိမ်လည်ဂိုဏ်းတွေက ဖမ်းဆီးပြီး အဓမ္မခိုင်းစေခံ နေရတဲ့ ဟောင်ကောင်ကျွန်းသားတွေကို ကယ်တင်နိုင်ဖို့အတွက် ဟောင်ကောင်ကိုယ်စားလှယ်အဖွဲ့ဟာ ထိုင်းရဲချုပ်နဲ့ ပြီးခဲ့တဲ့ ဇန်နဝါရီ ၁၅ ရက်နေ့ကဘဲ တွေ့ဆုံ ဆွေးနွေးခဲ့သလို ပျောက်ဆုံးနေတဲ့ ဟောင်ကောင်မိသားစုဝင်တွေကလည်း သူတို့ သားသမီးတွေ ပြန်လွတ်ရေး တရုတ်အစိုးရက ကူညီ ဆောင်ရွက်ပေးဖို့ တိုက်တွန်း တောင်းဆိုမှုတွေ ရှိနေပါတယ်။",
    "domain": "News",
    "url": "https://burmese.voanews.com/a/hk-hongkong-online-scam-victims-myanmar-online-scam/7940393.html"
  },
  {
    "id": "cbf74949-b47b-4700-ab27-38acf2d49b90",
    "title": "အီလက်ထရောနစ်မဲပေးစနစ်သုံးမယ့် စစ်ကောင်စီ အစီအစဉ် အကဲခတ်တွေမေးခွန်းထုတ်",
    "text": "လာမယ့်ရွေးကောက်ပွဲကို အီလက်ထရောနစ်မဲပေးစနစ်အသုံးပြုဖို့ စီစဉ်နေကြောင်း စစ်ကောင်စီ ခေါင်းဆောင် ဗိုလ်ချုပ်မှူးကြီးမင်းအောင်လှိုင်က ဒီနေ့ ပြည်ထောင်စုနေ့အထိမ်းအမှတ် ပေးပို့တဲ့ မိန့်ခွန်းမှာပြောလိုက်ပါတယ်။ လာမယ့်ရွေးကောက်ပွဲမှာအသုံးပြုမယ်လို့ဆိုပေမယ့် အသေးစိတ်တော့ မပြောပါဘူး။ နိုင်ငံရေးပြဿနာတွေနဲ့ လက်နက်ကိုင်ပဋိပက္ခတွေကြောင့် ရွေးကောက်ပွဲကို ဦးစား မပေးဖို့ တိုက်တွန်းနေတဲ့ကြားက စစ်ကောင်စီက စီစဉ်နေတဲ့အပေါ်မှာတော့ အကဲခတ်တွေ မေးခွန်း ထုတ်နေကြတာပါ။ ရန်ကုန်ကသတင်းပေးပို့ထားတာကိုအခြေခံပြီး တင်ပြထားပါတယ်။\nဒီနေ့ကျရောက်တဲ့ ၇၈ နှစ်ပြည့် ပြည်ထောင်စုနေ့အခမ်းအနားကို ပေးပို့တဲ့မိန့်ခွန်းမှာ စစ်ကောင်စီဥက္ကဋ္ဌ စစ်ခေါင်းဆောင် ဗိုလ်ချုပ်မှူးကြီးမင်းအောင်လှိုင်က လာမယ့်ရွေးကောက်ပွဲမှာ အီလက်ထရောနစ် မဲပေးစနစ်နဲ့မဲပေးနိုင်ဖို့ လုပ်သွားမယ့်အကြောင်း ထည့်သွင်းထားတာပါ။ ဒီမိန့်ခွန်းကို စစ်ကောင်စီ အကြီးအကဲကိုယ်စား စစ်ကောင်စီဒုက္ကဋ္ဌ ဒုတိယဗိုလ်ချုပ်မှူးကြီးစိုးဝင်းက ဖတ်ကြားခဲ့ပါတယ်။\n“ရွေးကောက်ပွဲတွင်မဲမသမာမှုမရှိစေရေးနှင့် တိကျမှန်ကန်ရေး Myanmar Electronic Voting Machine နဲ့မဲပေးသည့်စနစ်ကိုအသုံးပြုဆောင်ရွက်သွားမည် ဖြစ်ပါသည်။ ဆန္ဒမဲပေးပိုင်ခွင့်ရှိသူများ အခွင့်အရေးများနစ်နာဆုံးရှုံးမှု မရှိစေရေးနှင့် နည်းလမ်းကျန မှန်ကန်ရေး ဖြစ်စေရေးအတွက် အဘက်ဘက်မှကြိုးပမ်း ဆောင်ရွက်သွားမည်ဖြစ်သည်။”\nပြီးခဲ့တဲ့ရက်ပိုင်းက စစ်ကောင်စီခန့် ပြည်ထောင်စု‌ရွေးကောက်ပွဲကော်မရှင်က Myanmar Electronic Voting Machine (MEVM) ကို စစ်ကောင်စီ ဥက္ကဋ္ဌနဲ့ အဖွဲ့ကိုချပြခဲ့ပါတယ်။ ထုတ်ပြန်ထားချက်အရ ဆန္ဒပြုစက်၊ ဆန္ဒပြုမှုကိုမှန်ကန်မှု ရှိ/မရှိ ပြသပေးတဲ့စက်နဲ့ ထိန်းချုပ်စက်တွေပါဝင်တယ်လို့ ဆိုပါတယ်။ ၁၂ ဗို့ ဘက်ထရီနဲ့ ဒီစက်တွေကို လည်ပတ် အသုံးပြုနိုင်တယ်လို့ လည်း ထုတ်ပြန်ထားပါတယ်။\nဒါပေမဲ့လည်း ပြည်တွင်းမှာ ထုတ်လုပ်ထားတယ်လို့ဆိုတဲ့ ဒီစက်တွေကို မဲရုံတိုင်းမှာသုံးမလား ဆိုတာ လည်း ရှင်းရှင်းလင်းလင်း မရှိသေးပါဘူး။\nမဲမသမာမှုအကြောင်းပြချက်နဲ့ အရပ်သားအစိုးရကိုဖယ်ရှားပြီး အာဏာသိမ်းခဲ့တဲ့ စစ်ကောင်စီက ကျင်းပမယ့် ရွေးကောက်ပွဲအပေါ် ပြည်တွင်းပြည်ပ သံသယတွေနဲ့သတိပေးနေချိန်မှာပဲ မဲပေးပုံစနစ် အပြောင်းအလဲတွေအပေါ် နိုင်ငံရေးအကဲခတ်တွေရဲ့ မေးခွန်းတွေလည်း ထွက်ပေါ်နေပါတယ်။\n“သာမန်အခြေအနေမှာ ဒီစနစ်ဆိုရင်တော့ ကောင်းတယ်လို့ပြောရမှာပေါ့။ ဒါပေမဲ့ ရွေးကောက်ပွဲရဲ့ အဓိကဦးတည်ချက်က အများဆန္ဒကိုဖော်ထုတ်နိုင်ဖို့၊ ရလဒ်ထွက်ဖို့ ဆိုတော့ ဒါကို ဦးမတည်နိုင်တဲ့ ပတ်ဝန်းကျင်အခြေအနေ၊ ရွေးကောက်ပွဲကိုဦးစီးတဲ့လူစီမံခန့်ခွဲတဲ့သူ စသဖြင့် မပြည့်စုံရင်တော့ ပြောင်းလဲသင့်တာမှန်ပေမယ့် ကောင်းတဲ့ပြောင်းလဲမှုဖြစ်ဖို့တော့ခက်တယ်။ ဒီစနစ်က ဘယ်လောက် အပြန်အလှန်ထိန်းကျောင်းမှုရှိလဲ။ ဘယ်လောက်ယုံကြည်နိုင်လဲ။ မဲပေးတဲ့သူက ဒီစနစ်ပေါ်မှာ ဘယ်လောက်အားကိုးနိုင်သလဲပေါ်မှာ ဒါကလည်း အရေးကြီးတဲ့မေးခွန်းပဲ။ အခြေအနေအားလုံးကို အကဲခတ်ကြည့်ရင် သံသယဖြစ်စရာ ရည်ရွယ်ချက်ရှိရှိ တခုခုဘာရှိလဲ၊ သို့မဟုတ် စိတ်ကူးရသလိုပဲ ပို ကောင်းမယ်ထင်တဲ့ ရိုးရိုးအားထုတ်မှုလား၊ ဒါတွေ စဉ်းစားစရာအများကြီးရှိပါတယ်။”\nနိုင်ငံရေးပါတီတခုဖြစ်တဲ့ ရခိုင့်ဦးဆောင်ပါတီက ဒေါက်တာအေးမောင်ကတော့ ဒီစနစ်နဲ့သုံးမယ့်အပေါ် အခုလိုရှုမြင်ပါတယ်။\n“သူတို့စနစ်မှာကျတော့ ပါတီတခုကိုမဲလာပေးရင် တခါတည်းရေတွက်ပြီးသားလို့ပြောပါတယ်။ ဘယ်ပါတီကို ပေးလိုက်တယ်ဆိုတဲ့အရွက်၊ ကတ်ပြားလေးက မဲပုံးထဲအလိုလိုကျပြီးသားဖြစ်တယ်။ မဲလာပေးသူ ၁၀၀ မဲလက်မှတ်အောက်မှာ ၁၀၀ ရောက်မှာပေါ့။ ဘယ်ပါတီဘယ် ပါတီဆိုတာလေးကို ခွဲခြားကြည့်ရင် အီလက်ထရောနစ်နဲ့မဲပေးတာ တခုသွားတယ်။ ဟိုဘက်က Manual counting တခုက အောက်မှာကျပြီးသားလို့ပြောပါတယ်။ check က double checking system ဖြစ်နေတယ်လို့ ညွှန်းပါတယ်။ အမှားအယွင်းမရှိအောင် စမ်းသပ်လိုက်ပြင်ဆင်လိုက်ပေါ့ဗျာ။ လူတယောက် ပါတီတခုကိုမဲပေးရင် အပေါ်အောက်အကွက်ကပ်တာမှာ လက်ချော်ပြီး အပေါ်ကအကွက်ကိုမနှိပ်မိ အောင် တခုနဲ့တခုကြားမှာ ခြံစည်းရိုးလေးခြားထားတယ်လို့ ပြောပါတယ်။ ပါတီတွေအားလုံးကတော့ ဒါကို သဘောတူလက်ခံကြပါတယ်။”\nလာမယ့် ၂၀၂၅ နှစ်ဦးပိုင်းလောက်မှာ ရွေးကောက်ပွဲကျင်းပနိုင်ဖို့ ကော်မရှင်ဘက်က လျာထားပေမယ့် အချိန်အတိအကျကို စစ်ကောင်စီက မပြောသေးပါဘူး။ နိုင်ငံရေးသုံးသပ်သူတွေကတော့ ၂၀၂၆ ခုနှစ် အစလောက်မှသာ ကျင်းပနိုင်မယ်ဆိုပြီး ခန့်မှန်းနေပါတယ်။ မြန်မာနိုင်ငံမှာ မြို့နယ်ပေါင်း ၃၃၀ ရှိတဲ့ အထဲ တိုက်ပွဲဖြစ်ပွားနေတာနဲ့ နယ်မြေမငြိမ်မသက်ဖြစ်နေတဲ့ နေရာတွေ၊ စစ်ကောင်စီ မထိမ်းချုပ်နိုင်တဲ့ နေရာတွေကိုဖယ်ပြီး မြို့နယ်ပေါင်း ၁၆ မြို့နယ်မှာ ရွေးကောက်ပွဲကျင်းပနိုင်ဖို့ စစ်ကောင်စီအနေနဲ့ လျာထားနေတယ်ဆိုပြီး နိုင်ငံရေး ပါတီတွေက ပြောပါတယ်။\nကျင်းပမယ့်ရွေးကောက်ပွဲမှာ အမျိုးသားလွှတ်တော်နဲ့ တိုင်းဒေသကြီးလွှတ်တော်တို့ကို ရွေးချယ်တာမှာ အရင်စနစ်တွေတုန်းကလို မဲအများဆုံးရတဲ့ပါတီကို အနိုင်ပေးတဲ့စနစ်နဲ့မဟုတ်ဘဲ အချိုးကျ ကိုယ်စားပြုစနစ် (PR) စနစ်ကို ကျင့်သုံးရွေးချယ်ဖို့ စစ်ကောင်စီဘက်က ပြင်ဆင်နေတာလည်း ရှိပါတယ်။ ကော်မရှင်ဘက်ကနေ မကြာခင်ထုတ်ပြန်မယ့် ရွေးကောက်ပွဲ ဥပဒေ၊ နည်းဥပဒေတွေကို ပြင်ဆင်ပြဌာန်းနိုင်ဖို့ဆောင်ရွက်တာမှာ အီလက်ထရွန်နစ်မဲပေးစနစ်အကြောင်း ထည့်သွင်းပြဋ္ဌာန်း လာနိုင်ဖွယ်ရှိတယ်လို့ တချို့က သုံးသပ်ပါတယ်။\nအာဆီယံ အရှေ့တောင်အာရှနိုင်ငံများအသင်း ခေါင်းဆောင်တွေကတော့ မြန်မာနိုင်ငံမှာ ရွေးကောက်ပွဲ ကျင်းပဖို့ထက် ငြိမ်းချမ်းရေးကိုအရင် တည်ဆောက်ဖို့ စစ်ကောင်စီကို တိုက်တွန်းနေပါတယ်။ လက်ရှိရွေးကောက်ပွဲကော်မရှင်ထံ မှတ်ပုံတင်ထားတဲ့ နိုင်ငံရေးပါတီ ၅၃ ပါတီ ရှိပါတယ်။ စစ်ကောင်စီ ရွေးကောက်ပွဲကော်မရှင်ဟာ မကြာသေးခင်က နိုင်ငံရေးပါတီဥပဒေပြဌာန်းပြီး ပါတီတွေကို ပြန်လည် မှတ်ပုံတင်ခိုင်းခဲ့ပါတယ်။\nအမျိုးသားဒီမိုကရေစီအဖွဲ့ ချုပ် (NLD) ၊ ရှမ်းတိုင်းရင်းသားများဒီမိုကရေစီအဖွဲ့ချုပ် (SNLD) စတဲ့ ပါတီကြီးတွေအပါအဝင် ပါတီပေါင်း ၈၀ နီးပါးကိုတော့ နိုင်ငံရေးပါတီတွေအဖြစ်ကနေ စစ်ကောင်စီရဲ့ ရွေးကောက်ပွဲကော်မရှင်ကပယ်ဖျက်ခဲ့ပါတယ်။",
    "domain": "News",
    "url": "https://burmese.voanews.com/a/myanmar-union-day-electronic-systerm-to-vote/7972179.html"
  },
  {
    "id": "678b97b8-85d8-4b4d-9983-7f710f39c6af",
    "title": "အထောက်အထားမဲ့ မြန်မာ ၂၆ဦး ထိုင်းမြန်မာနယ်စပ်မှာဖမ်းဆီးခံရ",
    "text": "ထိုင်းမြန်မာနယ်စပ် မဲဆောက်-မြ၀တီ ချစ်ကြည်ရေးတံတား(၂)ကို ဖြတ်ပြီး ထိုင်းဘက်ကို ပြန်လာတဲ့ ၁၈ဘီးပါတဲ့ ထိုင်းကုန်ကားတစီးအောက်သစ်သားအံဝှက်ထဲမှာ ပုန်းပြီးလိုက်လာတဲ့မြန်မာ ၈ဦးနဲ့ ၊ တာ့ခ် ခရိုင် ဖွတ်ဖရမြို့နယ်ကနေ မလေးရှားထိသွားကြမယ့် မြန်မာ၁၈ဦး စုစုပေါင်း ၂၆ဦးကို နိုဝင်ဘာလ၁၆ ရက်နေ့နဲ့ ၁၇ ရက်နေ့မှာ ထိုင်းအာဏာပိုင်တွေက ဖမ်းဆီးခဲ့ပါတယ်။ ဒီသတင်း ဗွီအိုအေသတင်းထောက်မအေးအေးမာကသတင်းပေးပို့ထားပါတယ်။\nထိုင်းမြန်မာနယ်စပ် မဲဆောက်-မြ၀တီချစ်ကြည်ရေးတံတား(၂)ကို ဖြတ် မြ၀တီဘက်ကို ကုန်ပစ္စည်းပို့ပြီး ထိုင်းဘက်ကို ပြန်လာတဲ့ ၁၈ဘီးပါတဲ့ ထိုင်းကုန်ကားတစီးအောက်က သစ်သားအံဝှက်ထဲမှာ မြန်မာ ၈ဦးပုန်းပြီး လိုက်ပါလာခဲ့ကြတာပါ။ သူတို့ကိုတော့လုံခြုံရေးတပ်ဖွဲ့တွေက မသင်္ကာလို့ စစ်ဆေးရင်းနဲ့ဖမ်းမိခဲတ့ယ်လို့ မဲဆောက်အခြေစိုက် မြန်မာပြည်သားများအရေးပူးတွဲလှုပ်ရှားမူ့ကော်မတီရဲ့ ဥက္ကဌ ဦးမိုးကြိုးက ပြောပါတယ်။\n\" မြ၀တီမြို့ဘက်ကို ပစ္စည်းသွားပို့တဲ့ ထိုင်းကုန်တင်ယဉ်တစီးပေါ်မှာပုန်းအောင်းလိုက်ပါလာတဲ့တရားမဝင် မြန်မာ၈ဦးကို ထိုင်းလုံခြုံရေးတပ်ဖွဲ့တွေက ဖမ်းဆီးလိုက်ပါတယ်။ သူတို့တွေက မဲဆောက်-မြ၀တီ ထိုင်းမြန်မာအမှတ်၂ ချစ်ကြည်ရေးတံတားပေါ်ကနေ အပြန်လမ်းမှာ ထိုင်းကုန်တင်ယဉ်မှာပုန်းအောင်းလိုက်ပါတုန်း သက်ဆိုင်ရာ လုံခြုံရေးတပ်ဖွဲ့တွေက မသင်္ကလာလို့စစ်ဆေးတာ အမျိုးသား ၆ဦးနဲ့ အမျိုးသမီး ၂ဦးကို စစ်ဆေးရင်းနဲ့ဖမ်းဆီးမိတာဖြစ်ပါတယ်။ \"\nသူတို့ကိုတော့ နိုဝင်ဘာလ ၁၆ရက်နေ့မှာ ထိုင်းနယ်ခြားစောင့်တပ်က ဖမ်မိခဲ့တာဖြစ်ပါတယ်။ တနင်္ဂနွေနေ နိုဝင်ဘာလ ၁၇ရက်နေ့မှာလည်း မြန်မာနိုင်ငံကနေ လာပြီး မလေးရှားနိုင်ငံထိသွားကြမယ့် မြန်မာ ၁၈ဦးကိုလည်းဖမ်းမိခဲ့တယ်လို့သိရပါတယ်။\n\"နိုဝင်ဘာလ ၁၇ရက်နေ့မှာတော့ တာ့ခ် ခရိုင် ဖွတ်ဖရမြို့နယ်ထဲမှာ မလေးရှားနိုင်ငံကိုသွားကြမယ့် မြန်မာ ၁၈ဦးပေါ့၊ ၁၈ထဲမှာအမျိုးသားက ၁၂ဦး အမျိုးသမီးက ၄ဦး ကလေးက ၂ဦး စုစုပေါင်း၁၈ဦးကို ဒေသဆိုင်ရာလုံခြုံရေးတပ်ဖွဲ့တွေကဖမ်းမိပါတယ်။\"\nစစ်ရေးနိုင်ငံရေးစီးပွားရေးမငြိမ်သက်မှုတွေကြောင့် မြန်မာနိုင်ငံမှာအလုပ်အကိုင်ရှားပါးပြီး အလုပ်အကိုင်ရှာလိုသူတွေနဲ့၊ ပြည်သူ့စစ်မှုထမ်းကြောင့် ထွက်ပြေးလာသူတွေနဲ့ အိမ်နီးချင်း ထိုင်းနိုင်ငံထဲကို မြန်မာတွေအစုအဝေးနဲ့ဝင်ရောက်နေပါတယ်။တပတ်အတွင်း တရားမဝင်ဝင်ရောက်လာသူတွေက ၁၅၀ ဝန်းကျင်လောက်ရှိတယ်လို့လည်း အလုပ်သမားရေးလှုပ်ရှားသူတွေကပြောဆိုခဲ့ပါတယ်။",
    "domain": "News",
    "url": "https://burmese.voanews.com/a/myanmar-migrant-arrest/7867056.html"
  },
  {
    "id": "73f61fb9-7293-4c10-b05c-f525d8eec3e8",
    "title": "မြန်မာပြည်သူ ၅ သန်းခွဲ အသက်ရှင်ဖို့ အကူအညီလိုအပ်နေ",
    "text": "မြန်မာနိုင်ငံမှာ လာမယ့် ၂၀၂၅ ခုနှစ်ကူးချိန်မှာ လူသားချင်းစာနာ အကူအညီလိုအပ်သူ သန်း ၂၀ လောက် ရှိလိမ့်မယ်လို့ ကုလသမဂ္ဂ လူသားချင်းစာနာမှုဆိုင်ရာရုံး UNOCHA ကပြောလိုက်ပါတယ်။ အဲဒီထဲက ၅ သန်းခွဲလောက် အသက်ရှင်နေထိုင်နိုင်ရေးအတွက် အရေးပေါ် အကူအညီ အမေရိကန်ဒေါ်လာ ၁ ဒသမ ၁ ဘီလီယံပေးဖို့လည်းUNOCHA က ဒီကနေ့ အစီရင်ခံစာထုတ်ပြန် တောင်းဆိုလိုက်ပါတယ်။\nမြန်မာနိုင်ငံမှာ ပဋိပက္ခတွေ၊ စစ်ပွဲတွေ၊ သဘာဝဘေးအန္တရာယ်တွေ၊ ကပ်ရောဂါတွေ၊ ပေါက်ကွဲစေ တတ်တဲ့ပစ္စည်းတွေနဲ့ မြေမြှုပ်မိုင်း စတဲ့ဘေးအန္တရာယ်တွေကြောင့် လူ သန်း ၂၀ လောက်ဟာ လာမယ့် ၂၀၂၅ ခုအတွင်း လူသားချင်းစာနာမှု ဆိုင်ရာအကူအညီတွေလိုအပ်မယ်လို့ UNOCHA ရဲ့ အစီရင်ခံမှာ ပြောထားပါတယ်။ အဲဒီထဲက ၅ ဒသမ ၅ သန်းလောက်ကတော့ အသက်ရှင်ရေးအတွက် အကူအညီ မဖြစ်မနေ လိုအပ်နေတယ်လို့ သတိပေးထားပါတယ်။\nပဋိပက္ခနဲ့စစ်ပွဲတွေကြောင့် အိုးအိမ်တွေနဲ့အသက်မွေးဝမ်းကျောင်းအလုပ်တွေကို စွန့်ခွာ ထွက်ပြေးရသူ အရေအတွက်ဟာ သိသိသာသာတိုးလာနေပါတယ်။ အကြမ်းဖျင်းအားဖြင့်လူ ၃ သန်းခွဲလောက်ဟာ အိုးအိမ်စွန့်ခွါထွက်ပြေးခဲ့ရပြီး အဲဒီထဲကသုံးပုံတပုံဟာ ကလေးတွေဖြစ်ပါတယ်။\nအထွေထွေအကြပ်အတည်းတွေကြောင့် လူ ၁၅ သန်းလောက်ဟာ အစားအစာမလုံလောက်တဲ့ဘေးကို ကြုံနေရပြီး၊ ကျန်းမာရေး၊ ပညာရေးတွေဟာလည်းဆိုးဆိုးဝါးဝါး ထိခိုက်နေပါတယ်။ ဒါ့အပြင် သန်းပေါင်းများစွာသော မြန်မာပြည်သူတွေဟာလည်း အန္တရယ်ကင်းကင်း နေထိုင်နိုင်တဲ့ နေရာထိုင်ခင်း မရှိသလို သန့်ရှင်းတဲ့သောက်သုံးရေလည်းမရရှိဘူးလို့ OCHA ရဲ့ကြေညာချက်မှာ ဖေါ်ပြထားပါတယ်။\nမြန်မာနိုင်ငံမှာအလွန်ဆိုးရွားတဲ့ကပ်ဘေးကြီးအဆင့်ကို ရောက်မသွားအောင်တားဆီးနိုင်ဖို့ လာမယ့် ၂၀၂၅ ခုနှစ်အတွင်း အရေးပေါ်အကူအညီတွေပေးကြဖို့ကိုလည်း UNOCHA က မေတ္တာရပ်ခံထားပါတယ်။",
    "domain": "News",
    "url": "https://burmese.voanews.com/a/myanmar-unocha-myanmar-refugees-need-humanitarian-aid-/7900263.html"
  },
  {
    "id": "f214cbb2-e91c-45f4-bcaf-ae54dd01b0a7",
    "title": "(၄) နှစ်အတွင်း နေရေးစားရေးဆုတ်ယုတ်နေတဲ့ ရခိုင်ပြည်နယ်",
    "text": "စစ်အာဏာသိမ်းလေးနှစ်အတွင်း ရခိုင်ပြည်နယ်ထဲမှာ စီးပွားရေး၊ ကျန်းမာရေး၊ ပညာရေးစတဲ့ လုပ်ငန်းတွေအားလုံး အဆိုးရွားဆုံးအခြေအနေကိုရောက်သွားတယ်လို့ ရခိုင်ဒေသခံတွေက ပြောကြပါတယ်။ ၂၀၂၃ ခုနှစ် နိုဝင်ဘာမှာ တိုက်ပွဲတွေ တကျော့ပြန်ချိန်မှာ ကုန်းလမ်း၊ ရေလမ်း အားလုံးကို ပိတ်လိုက်တာကြောင့် ဒေသတွင်း စားနပ်ရိက္ခာပြတ်လပ်တာတွေနဲ့ ဆေးဝါး ရှားပါးမှု ဒဏ်တွေကိုလည်း ဒေသခံတွေ ပိုပြီး ဆိုးဆိုးရွားရွား ကြုံတွေနေကြရပါတယ်။ ရန်ကုန်ကပေးပို့တဲ့သတင်းကို တင်ပြထားပါတယ်။\nမြန်မာနိုင်ငံမှာ ချင်းပြည်နယ်ပြီးရင် ဒုတိယ ဖွံ့ဖြိုးတိုးတက်မှု နောက်အကျဆုံးပြည်နယ်တခုအဖြစ် သတ်မှတ်ခံထားရတဲ့ ရခိုင်ပြည်ရဲ့ စီးပွားရေး၊ ကျန်းမာရေး၊ ပညာရေး အခြေအနေအားလုံးဟာ မြန်မာစစ်တပ်အာဏာသိမ်းပြီးနောက် ၄ နှစ်တာကာလအတွင်း အဆိုးရွားဆုံးအခြေအနေကို ရောက်သွားတယ်လို့ ရခိုင် ဒေသခံတွေက ပြောကြပါတယ်။\n၂၀၂၁ ခုနှစ် ဖေဖေါ်ဝါရီမှာ စစ်တပ်က အာဏာမသိမ်းခင်ထဲက စစ်ကောင်စီနဲ့ အာရက္ခတပ်တော် AA ကြား ရခိုင်ပြည်နယ်အတွင်း တိုက်ပွဲတွေဖြစ်ပွားခဲ့ပြီး ယာယီရပ်ဆိုင်းခဲ့ပေမဲ့ အာဏာသိမ်းပြီး ၂ နှစ် အကြာ ၂၀၂၃ ခုနှစ်မှာတော့ တိုက်ပွဲတွေ တကျော့ပြန် ဖြစ်ခဲ့ပါတယ်။ အဲဒီနောက်ပိုင်းမှာတော့ စစ်ကောင်စီက ရခိုင်ပြည်တွင်း ကုန်စည်စီးဆင်းမှုတွေနဲ့ ကုန်လမ်းရေလမ်းအားလုံးကို ပိတ်လိုက်တာ ကြောင့် ဒေသတွင်း လူမှုစီးပွားလုပ်ငန်း အားလုံးရပ်တန့်သွားခဲ့တယ်လို့ ရခိုင်ဒေသခံတဦးက ပြောပါတယ်။\n“ ၂၀၂၁ ခုနှစ် စစ်ကောင်စီက စစ်အာဏာသိမ်းပြီးတဲ့နောက်ပိုင်းမှာဆိုလို့ရှိရင် ရခိုင်ပြည်နယ်ရဲ့ စီးပွားရေးအခြေအနေက မြန်မာနိုင်ငံမှာ ပထမဆုံး ကျဆင်းတဲ့ထဲမှာ ပါတာပေါ့။ ရခိုင်ပြည်နယ်ဟာ မြန်မာနိုင်ငံရဲ့ အဆင်းရဲဆုံးဒေသထဲမှာရှိနေတယ်ဆိုပေမယ့် အာဏာသိမ်းပြီးနောက်ပိုင်းမှာ ဖြစ်ပေါ်လာ တဲ့စစ်ပွဲတွေနဲ့ လမ်းပန်းဆက်သွယ်ရေး ပိတ်ဆို့ခံရတာတွေကြောင့် ဒေသခံပြည်သူတွေရဲ့ ကုန်စည်စီး ဆင်းမှု ကုန်‌ဈေးနှုန်းအဆမတန်မြင့်တက်မှုတွေ ကြားမှာ ရခိုင်ပြည်သူတွေဟာ အဆိုးရွားဆုံး အခြေအနေနဲ့ ကြုံတွေ့ရတာြဖစ်တယ်။ နောက်တချို့လုပ်ငန်းရှင်ကြီးတွေဆိုရင်လည်း လုပ်ငန်းတွေ ရပ်တန့်သွားတာရှိတယ်။ ပြည်ပ ကုန်သွယ်မှုလုပ်ငန်းတွေလည်း ပိတ်သွားတာရှိတယ်။ နောက် ပြည်တွင်း ကုန်စည်စီးဆင်းမှုတွေလည်း ပိတ်သွားတော့ အဆိုးဆုံးအခြေအနေကို ရောက်သွားတယ်လို့ ပြောလို့ရတာပေါ့။”\nလက်ရှိမှာ ရခိုင်ပြည်နယ်ထဲက မြို့နယ် ၁၄ မြို့နယ်သာမက ချင်းပြည်နယ် ပလက်ဝမြို့နယ်တွေကို အာရက္ခတပ်တော် AA က သိမ်းပိုက်ခဲ့ပါတယ်။ ဒီလို စစ်ရေးအရ အနိုင်ရနေပေမယ့် AA အနေနဲ့ ရခိုင်ပြည်နယ်ထဲက စီးပွားရေး၊ ပညာရေး၊ ကျန်းမာရေး၊ ကုန်သွယ်ရေးစတဲ့ အစစ ထိန်းချုပ် လည်ပတ်ဖို့ အခက်အခဲတွေနဲ့ ရင်ဆိုင်နေရတယ်လို့ ရခိုင်အရေး လေ့လာသူတွေက သုံးသပ်ပါတယ်။ စားနပ်ရိက္ခာပြတ်လပ်တာတွေ ဆေးဝါးပြတ် လပ်တာတဲ့ဒဏ် ရင်ဆိုင်နေရတဲ့ အခြေအနေကိုတော့ ရခိုင်ဒေသခံ တဦးက အခုလို ပြောပါတယ်။\n“တချို့ဆိုရင် ဆန်ပြုတ်သောက်ရတဲ့ အဆင့်ရောက်သွားတယ်။ တချို့ဆိုရင် ဆန်ပြုတ်မသောက်နိုင်လို့ တရက် ထမင်းတနပ်ပဲစားပြီး အသက်ရှင်ရုံလေး ရုန်းကန်နေရတာရှိတယ်၊ တချို့ဆို အာဟာရပြတ် ပြီးတော့ သေဆုံးသွားတာ တောင်ရှိတယ်။ အသက်မပြည့်တဲ့ကလေးတွေဆိုရင်လည်း အာဟာရ ချို့တဲ့,တဲ့ဒဏ်တွေ၊ နောက် ဆေးဝါးမလုံမလောက်ဖြစ်လာတဲ့ဒဏ်တွေကို ခံကြရတယ်။ တချို့ ဝမ်းရောဂါြဖစ်တာတွေ၊ ယားနာတွေပေါက်လာတာရှိတယ်၊ ဒါပေမယ့် ဒီဟာတွေအတွက် ဒေသတွင်း မှာလည်း ဆေးမရှိဘူး။ တခြားကိုသွားပြီးတော့ ဆေးကုနိုင်လောက်တဲ့ အနေအထားလည်း မတွေ့ရဘူး၊ ဆိုတော့ ကျန်းမာရေးပိုင်းဆိုင်ရာလည်း ဆိုးဆိုးရွားရွားကြုံတွေ့ရတယ်။ ဒေသတွင်း ပြည်သူ အားလုံးဟာ ဒီဒဏ်ကိုခံကြရတယ်။”\nတိုက်ပွဲတွေတကျော့ပြန် စတင်ခဲ့တဲ့နေ့ကနေ အခုအချိန်ထိ စစ်ကောင်စီဘက်က ရခိုင်ပြည်နယ်အတွင်း ကုန်စည်စီးဆင်းမှုတွေနဲ့ ခရီးသွားလာမှုတွေကို ပိတ်ဆို့ထားသလို၊ ဖုန်း၊ အင်တာနက်နဲ့ လျှပ်စစ်မီးတွေ ကိုလည်း ဒီကနေ့အထိဖြတ်တောက်ထားပါတယ်။ ဒါ့ကြောင့်လည်း ရခိုင်ပြည်နယ်အတွင်း အခြေခံစား သောက်ကုန်၊ ဆေးဝါး၊ စက်သုံးဆီတွေနဲ့ အလုပ်အကိုင်အခွင့်အလမ်းတွေလည်း ရှားပါးနေသလို ဘဏ်လုပ်ငန်းတွေလည်း ရပ်တန့်နေတာကြောင့် ငွေသားရှားပါးတဲ့ ပြဿနာတွေနဲ့ပါ ရင်ဆိုင်နေကြရပါတယ်။\n“ရခိုင်မှာက အင်တာနက်ရော၊ ဖုန်းလိုင်းရော ပြတ်နေတော့ ပိုက်ဆံပြတ်လပ်တာတွေ အများကြီးရှိလာ တယ်။ ရခိုင်မှာနိုင်ငံခြားထွက်တဲ့ သူတွေ အရမ်းများတယ်၊ တချို့ဆိုရင်နိုင်ငံခြားက ငွေလွှဲငွေထုတ်လုပ် လို့မရတော့တဲ့အခြေအနေမှာ ပိုပြီးတော့ ကြပ်တည်းလာတဲ့အခြေအနေရှိတယ်။ ဆိုတော့ အဲလို ငွေသားလည်ပတ်မှုလျော့နည်းသွားတော့ ငွေသားပြတ်လပ်မှုပေါ် မှာမူတည်ပြီးတော့ ဒေသခံတွေ ပိုကြပ်တည်းလာတယ်။ အရင်က နှစ်ရက်တခါလောက် အသားငါးတွေ ဝယ်စားနိုင်တဲ့ မိသားစုတွေ တောင် တပတ်မှာတခါလောက်ပဲ ဝယ်စားနိုင်တော့တယ်။ ပြောရမယ်ဆိုရင် ဆီဆားတွေကအစ ချွေတာပြီးတော့ စားနေရတဲ့ အခြေအနေရောက်သွားတာပေါ့။”\nလက်ရှိမှာတော့ ရခိုင်ပြည်နယ်အတွင်းက AA အာရက္ခတပ်တော် ထိန်းချုပ်ထားတဲ့မြို့နယ်တွေမှာ စစ်ကောင်စီနဲ့ AAကြား နှစ်ဘက်တိုက်ပွဲတွေ ဖြစ်ပွားတာမရှိတော့ပါဘူး။ ဒါပေမဲ့ စစ်ကောင်စီက လေကြောင်းကနေ မကြာခဏ ထိုးစစ်ဆင်တိုက်ခိုက်လေ့ရှိတဲ့အတွက် ဒေသခံတွေ လေကြောင်း အန္တရာယ်ကို စိုးရိမ်နေကြပါတယ်။ အခြေခံစားသောက်ကုန်တွေကိုတော့ ရခိုင်ပြည်နယ်နဲ့ အနီးဆုံးမှာရှိ နေတဲ့ အိန္ဒိယနဲ့ ဘင်္ဂလားဒေ့ရှ် နိုင်ငံတွေကနေ တရားမဝင် တင်သွင်းနေကြရပါတယ်။\nရခိုင်ပြည်နယ်ရဲ့ စီးပွါးရေးဟာ လည်ပတ်မှု လုံးဝ မရှိသလောက်နီးပါးဖြစ်နေတာကြောင့် ဒေသခံ နှစ်သန်းကျော် အငတ်ဘေးဆိုက်မယ့် အန္တရာယ်ရှိနေတယ်လို့ ၂၀၂၃- ၂၄ စစ်တမ်းကောက်ယူရရရှိတဲ့ အချက်အလက်တွေကို အခြေခံပြီး ကုလသမဂ္ဂအဖွဲ့အစည်းတွေကလည်း သတိပေးထားပါတယ်။ ကုလသမဂ္ဂ စားနပ်ရိက္ခာအစီအစဉ် WFP က ဇန်နဝါရီလ ၂၉ ရက်နေ့ နေ့စွဲနဲ့ သတိပေး ကြေညာချက် မှာတော့ မြန်မာနိုင်ငံအတွင်း လူဦးရေ ၁၅ သန်းလောက် ၂၀၂၅ ခုနှစ်အတွင်း စားနပ်ရိက္ခာ မလုံလောက် တဲ့ အငတ်ဘေး ရင်ဆိုင်ရနိုင်ခြေရှိတဲ့အကြောင်းဖော်ပြထားပါတယ်။\nလက်နက်ကိုင်ပဋိပက္ခတွေ ဖြစ်ပွားနေတဲ့ ချင်း၊ ကချင်၊ ရခိုင် ပြည်နယ်တွေနဲ့ အထူးသဖြင့် စစ်ကိုင်းဒေသတွေမှာ စားနပ်ရိက္ခာ မလုံလောက်တဲ့ ရှားပါးမှုအခက်အခဲကို ကြုံတွေ့နေရပြီး လူဦးရေရဲ့ သုံးယောက်မှာတယောက်နှုန်း၊ နိုင်ငံလူဦးရေရဲ့ စုစုပေါင်း သန်း ၂၀ လောက် လူသားချင်းစာနာမှု အကူအညီလိုအပ်နေတဲ့အကြောင်း ကူညီထောက်ပံ့ပေးနေတဲ့ ကုလသမဂ္ဂအဖွဲ့အစည်းတွေကို ကိုးကား ဖေါ်ပြထားပါတယ်။",
    "domain": "News",
    "url": "https://burmese.voanews.com/a/rakhine-people-face-food-insecurity-and-living-/7958052.html"
  },
  {
    "id": "ca8b76f3-27be-42d4-aea6-49c35776b94a",
    "title": "နယ်စပ်လုံခြုံရေး ထိုင်းအာဏာပိုင်တွေ မဲဆောက်မှာဆွေးနွေး",
    "text": "",
    "domain": "News",
    "url": "https://burmese.voanews.com/a/7942116.html"
  },
  {
    "id": "a0667221-ff7b-4d77-b31a-5b6114063033",
    "title": "ချင်းပြည်နယ် မင်းတပ်နဲ့ ဖလမ်းမှာ တိုက်ပွဲတွေ တကျော့ပြန်ပြင်းထန်​​​​​​​",
    "text": "ချင်းပြည်နယ် မင်းတပ်နဲ့ ဖလမ်းမြို့တွေမှာ ဒေသခံချင်းတိုင်းရင်းသား ကာကွယ်ရေးတပ်ဖွဲ့တွေနဲ့ စစ်ကောင်စီကြားတိုက်ပွဲတွေ ဖြစ်ပွားနေပါတယ်။ ချင်းကာကွယ်ရေးတပ်တွေ စုပေါင်းထားတဲ့ ချင်းညီနောင်အဖွဲ့ (Chin Brotherhood) ကစစ်ကောင်စီတပ်တွေကို ပစ်မှတ်ထား စစ်ဆင်ရေး စတင်ကြောင်း ကြေညာလိုက်ပြီးနောက် တိုက်ပွဲတွေ ပေါ်ပေါက်လာတာပါ။ ချင်းပြည်နယ်က တကျော့ပြန် စစ်ရေးတင်းမာမှုအခြေအနေနဲ့ ပတ်သက်လို့ ရန်ကုန်က သတင်းပေးပို့ ထားတာကို မခင်လေး တင်ပြထားပါတယ်။\nချင်းကာကွယ်ရေးတပ်တွေ စုပေါင်းထားတဲ့ ချင်းညီနောင်အဖွဲ့ (Chin Brotherhood) ရဲ့ ချင်းညီနောင်စစ်ဆင်ရေး(Operation CB) နိုဝင်ဘာဆန်းက စတင်လိုက်ပြီဖြစ်ပါတယ်။ မင်းတပ်မြို့နဲ့ ဖလမ်းမြို့က စစ်ကောင်စီတပ်ရဲ့ မြို့ပေါ်စစ်စခန်းတွေကို တပြိုင်နက်တည်း စတင်တိုက်ခိုက်နေတဲ့အတွက် နှစ်ဘက် တိုက်ပွဲပြင်းထန်နေကြောင်း ချင်းညီနောင်အဖွဲ့က ဒီနေ့ နိုဝင်ဘာလ ၁၃ ရက်နေ့စွဲနဲ့ သတင်းထုတ်ပါတယ်။\nညီနောင်စစ်ဆင်ရေးအဖြစ် ချင်းညီနောင်အဖွဲ့ (Chin Brotherhood) ၂၀၂၄ ခုနှစ် နိုဝင်ဘာ ၉ ရက်နေ့ ကတည်းက စတင်လိုက်တဲ့ ချင်းညီနောင်စစ်ဆင်ရေး (Operation CB) မှာ မင်းတပ်နဲ့ဖလမ်းမြို့ တွေ ပေါ်က စစ်ကောင်စီစခန်းများကို တပြိုင်တည်း ထိုးစစ်ဆင်တိုက်ခိုက်နေတဲ့ တိုက်ပွဲတွေမှာ ချင်းညီနောင်အဖွဲ့နဲ့အတူ မဟာမိတ်တပ်တွေလည်း စစ်ဆင်ရေးမှာ ပါဝင်တိုက်ပွဲဝင်နေကြတယ်လို့ ချင်းညီနောင်အဖွဲ့က ထုတ်ပြန်ထားပါတယ်။ လတ်တလောမှာတော့ ဖလမ်းမြို့နဲ့ မင်းတပ်မြို့တွေမှာ စစ်ကောင်စီတပ်ဘက်က လေကြောင်းကရော လက်နက်ကြီးတွေနဲ့ပါပစ်ခတ်တိုက်ခိုက်နေကြပြီး တိုက်ပွဲတွေပြင်းထန်နေတယ်လို့ CDF မင်းတပ် ပြောရေးဆိုခွင့်ရှိသူ ဆလိုင်းဟာအွမ်က ပြောပါတယ်။\n“လက်ရှိတိုက်ပွဲအနေအထားကတော့ တိုက်ပွဲတွေတော့ ပြင်းထန်နေတယ်ပေါ့နော်။ စကစဘက်ကတော့ လေကြောင်းတွေနဲ့ အပြင်းအထန်တိုက်ခိုက်နေတယ်။ နီးစပ်ရာ ကျောက်ထုလို အမြောက်တပ်တွေကလည်း လက်နက်ကြီးတွေနဲ့ပစ်ကူတာတွေတော့ ရှိတယ်။ စစ်ရေးအရကတော့ အများကြီးပြောပြလို့မရသေးဘူးပေါ့နော်။ ကျနော်တို့ဘက်ကတော့ ပြင်းပြင်းထန်ထန် ထိုးစစ်ဆင် တိုက်ခိုက်နေတယ်ပေါ့နော်။”\nမင်းတပ်နှင့် ဖလမ်းမြို့တွင် စစ်ကောင်စီတပ်ကို တိုက်ခိုက်နေတဲ့ (Chin Brotherhood) ချင်းညီနောင် အဖွဲ့မှာ ဇိုမီးဖက်ဒရယ်အစည်းအရုံး၊ ချင်းအမျိုးသားအဖွဲ့ချုပ်၊ ချင်းအမျိုးသားကောင်စီ (မင်းတပ်)၊ မရာနယ်မြေအုပ်ချုပ်ရေးကောင်စီ၊ချင်းကာကွယ်ရေးတပ်ဖွဲ့ (ကန်ပက်လက်)၊ ချင်းလဲန်းကာကွယ်ရေး တပ်ဖွဲ့ ၊ မတူပီတပ်မဟာ (၁) တို့ ပါဝင်ပါတယ်။\nချင်းညီနောင်အဖွဲ့ရဲ့ စစ်ရေးရည်မှန်းချက်နဲ့ ပတ်သက်လို့လည်း CDF မင်းတပ် ပြောရေးဆိုခွင့်ရှိသူ ဆလိုင်းဟာအွမ်ကဗွီအိုအေကိုအခုလိုပြောပါတယ်။\n“ကျနော်တို့ကတော့ ဒီစစ်ဆင်ရေးကို ပြင်းပြင်းထန်ထန်ပေါ့နော်။ ကျနော်တို့ CB -Chin Brotherhood Operation အနေနဲ့ မင်းတပ်နဲ့ ဖလမ်းမှာ တိုက်ခိုက်နေတယ်။ ပြည်သူလူထုတရပ်လုံးအနေနဲ့ ဒီတော်လှန်ရေးအင်အားစုတွေအပေါ်မှာ ပိုပြီးတော့မှ ယုံကြည်ပေးပါ၊ ပိုပြီးခါမှကူညီကြပါ၊ ဝိုင်းဝန်းကြပါ။ မေတ္တာပို့တာတို့၊ ဆုတောင်းတာတို့..။ ကျနော်တို့ဘက်ကတော့ အပြင်းအထန် တိုက်စစ်ဆင်နေတယ်။ ပြည်သူလူထုက ကျနော်တို့ရဲ့အဓိကအင်အားဖြစ်ပါတယ်။ ပြည်သူလူထုနဲ့အတူ မကြာခင်ကျနော်တို့ရဲ့ တကယ်လုပ်ရင်အဟုတ်ဖြစ်တယ်..ဆိုပြီးမှ ကျနော်တို့ တကယ်လုပ်နေတဲ့စစ်ဆင်ရေးမှာ ပြည်သူလူထုအနေနဲ့ ဝိုင်းရံပေးတယ်။ နောက်ကနေ အားပေးထောက်ပံ့ပေးတာ ကျနော်တို့အတွက် အထောက်အပံ့ ခွန်အားတွေဖြစ်စေတယ်၊ ဆိုတော့ မကြာခင်မှာ ကျနော်တို့ရောက်တော့မယ့် ရည်မှန်းချက်တွေ၊ အိပ်မက်တွေမှာ ပြည်သူလူထုက ကျနော်တို့နဲ့တသားတည်းဖြစ်နေဖို့ လိုပါတယ်။ အဲဒီအတွက် ပြည်သူလူထုအနေနဲ့ ပိုပြီးမှ ပူးပေါင်းပါဝင်သင့်ပြီး ကူညီပေးကြဖို့၊ ကျနော်တို့အပါအဝင် တနိုင်ငံလုံးမှာရှိနေတဲ့ တော်လှန်ရေးအင်အားစုတွေအပေါ် တနိုင်ငံလုံးမှာရှိနေတဲ့ပြည်သူတွေအနေနဲ့ ပိုပြီးမှ ဝိုင်းရံပေးဖို့၊ အားအင်ပေးဖို့၊ ထောက်ပံ့ပေးဖို့ ကျနော် ပြောချင်ပါတယ်ဗျ။”\nချင်းပြည်နယ်မှာ တိုက်ပွဲတွေ တကျော့ပြန်ပေါ်ပေါက်နေတာနဲ့ပတ်သက်လို့ စစ်ကောင်စီက လတ်တလော သတင်းထုတ်ပြန်တာတော့ မတွေ့ရသေးပါဘူး။ အခုလို ချင်းပြည်နယ်တွင်း ပြင်းထန်လာနေတဲ့တိုက်ပွဲတွေကြောင့် ထွက်ပြေးတိမ်းရှောင်နေကြရတဲ့ ချင်းပြည်သူတွေရဲ့ အခြေအနေကိုသိနိုင်ဖို့ ချင်းလူ့အခွင့်အရေးအဖွဲ့တွေကို ဆက်သွယ်စုံစမ်းနေဆဲဖြစ်ပါတယ်။ ချင်းပြည်နယ်တွင်း တိုက်ပွဲတွေပြင်းထန်လာနေတဲ့အတွက် တယ်လီဖုန်းလိုင်းတွေရော အင်တာနက်လိုင်းတွေ ပြတ်တောက်နေပါတယ်။",
    "domain": "News",
    "url": "https://burmese.voanews.com/a/chin-brotherhood-operation-cb/7862091.html"
  },
  {
    "id": "a9d9922c-ff0d-452a-ad36-0eccc4980427",
    "title": "မြန်မာရေတပ်ပစ်ခတ်လို့ ဘင်္ဂလားဒေရှ့် ၁ ဦးသေဆုံး",
    "text": "မြန်မာရေပိုင်နက်ထဲ လမ်းမှား ရောက်သွားခဲ့တဲ့ ဘင်္ဂလားဒေ့ရှ် ငါးဖမ်းစက်လှေတွေကို မြန်မာရေတပ်က ပစ်ခတ် ဖမ်းဆီးလို့ လူတဦး သေဆုံးပြီး ဒါဇင်နဲ့ချီ ဖမ်းဆီးခံခဲ့ရတယ်လို့ ဘင်္ဂလားဒေ့ရှ် အစိုးရက ပြောပါတယ်။ အိမ်နီးချင်း နှစ်နိုင်ငံ ရေနယ်နိမိတ် ပိုင်းခြားထားတဲ့ နတ်မြစ်ဝက စိန့်မာတင်ကျွန်းအနီး ဗုဒ္ဓဟူးနေ့က ငါးဖမ်းနေကြတဲ့ ဘင်္ဂလားဒေ့ရှ် ငါးဖမ်းလှေ ၆ စီးဟာ ပင်လယ်ရေစီးသန်နေတဲ့အချိန် မထင်မှတ်ဘဲ မြန်မာရေပိုင်နက်ထဲ ရောက်သွားခဲ့တာမှာ မြန်မာရေတပ်က တိုက်ခိုက်လို့ အသက် ၆၀ အရွယ် အမျိုးသားတဦး သေဆုံးပြီး နောက်ထပ် ၅၇ ဦး ဖမ်းဆီးခံခဲ့ရတယ်လို့ ဘင်္ဂလားဒေ့ရှ် အစိုးရက ပြောပါတယ်။\nမြန်မာဘက်ကအခုလိုလုပ်ရပ်ကို သံတမန်ရေးအရ ကန့်ကွက်ထားပြီး အခုလို မလိုလားအပ်တဲ့ လုပ်ရပ်မျိုးတွေ နောက်ထပ် မဖြစ်အောင် ရှောင်ရှားနိုင်မယ့် နည်းလမ်းတွေကိုလည်း ချက်ချင်း အရေးယူ ဆောင်ရွက်ဖို့ မြန်မာကို တိုက်တွန်းခဲ့တဲ့ အကြောင်း ဘင်္ဂလားဒေ့ရှ် နိုင်ငံခြားရေးဌာနက ထုတ်ပြန်တဲ့ ကြေညာချက်မှာ ဖော်ပြထားပါတယ်။ ဘင်္ဂလားဒေ့ရှ် ကမ်းခြေစောင့်တပ်တွေရဲ့ ကြားဝင်မှုကြောင့် ဖမ်းဆီးထားတဲ့ ငါးဖမ်းသမားတွေကိုတော့ မြန်မာဘက်က ပြန်လွှတ်ပေးခဲ့တယ်လို့လည်း ကြေညာချက်က ဖော်ပြပါတယ်။\nအခုဖြစ်ရပ်နဲ့ပတ်သက်လို့ မြန်မာ စစ်ကောင်စီဘက်က တစုံတရာ ထုတ်ဖော် ပြောဆိုတာတော့ မရှိသေးပါဘူး။ အိမ်နီးချင်း မြန်မာနဲ့ ဘင်္ဂလားဒေ့ရှ် နှစ်နိုင်ငံကြား တဘက်နဲ့တဘက် နယ်ကျွန် ဝင်ရောက်မှုတွေ၊ နယ်စပ် ပြဿနာတွေနဲ့ တင်းမာမှုတွေ ကတော့ အရင်ကတည်းက ရေရှည် ရှိလာတဲ့ ပြဿနာတွေ ဖြစ်ပါတယ်။ မြန်မာနိုင်ငံတွင်း အကြမ်းဖက်မှုတွေကြောင့် နယ်စပ်ဖြတ်ကျော် ထွက်ပြေးလာတဲ့ ရိုဟင်ဂျာ အများစုပါတဲ့ ဒုက္ခသည် သိန်းနဲ့ချီကို ဘင်္ဂလားဒေ့ရှ်က လက်ခံထားတာလည်း ဖြစ်ပါတယ်။",
    "domain": "News",
    "url": "https://burmese.voanews.com/a/bangladesh-fisherman-killed-by-myanmar-navy/7818910.html"
  },
  {
    "id": "c0bba72a-32a7-42bf-b78b-77fbf8547572",
    "title": "ခရစ်ယာန်ဘုန်းတော်ကြီးတပါး ရွှေဘိုခရိုင်မှာ အသတ်ခံရ",
    "text": "ရွှေဘိုခရိုင် ကံကြီးတောကျေးရွာမှာ ရှိတဲ့ လုဒ်မယ်တော်သခင်မ ဘုရားကျောင်း (Our Lady of Lourdes) မှာ သာသနာ့ တာဝန်ထမ်းဆောင်နေတဲ့ ဘုန်းတော်ကြီး ဖာသာရ် ဒေါနယ် မာတင် (Fr. Donald Martin) (ခေါ်) ဖာသာရ် ရဲနိုင်ဝင်း ဟာ ဓားဒဏ်ရာတွေနဲ့ သတ်ဖြတ်ခံခဲ့ရကြောင်း သတင်းရင်းမြစ်တွေကို ကိုးကားပြီး ရောမ ကက်သလစ် ကျောင်းတော်ရဲ့ ဗာတီကန် သတင်းက ရေးပါတယ်။\nသက်တော် ၄၄ နှစ် အရွယ် ဖာသာရ် မာတင်ရဲ့ အသက်မဲ့ ရုပ်အလောင်းကို ဖေဖော်ဝါရီလ ၁၄ ရက်မှာ ဘုရားကျောင်းတက်သူတွေက တွေ့ရှိခဲ့ပြီး သတ်ဖြတ်ခံရတဲ့ အကြောင်းရင်းကို မသိရပေမယ့် ပစ်မှတ်ထား သတ်ဖြတ်ခံရဖွယ် ရှိတယ်လို့ ဖော်ပြထားပါတယ်။\nဖာသာရ် မာတင်ဟာ မန္တလေးဂိုဏ်းချုပ်သာသနာ လက်အောက်မှာ တာဝန်ထမ်းဆောင်ခဲ့ပြီး လက်နက်ကိုင် ပဋိပက္ခတွေ ပြင်းထန်နေတဲ့ မြန်မာပြည် အလယ်ပိုင်း စစ်ကိုင်းတိုင်းထဲမှာ ဘာသာရေး လုပ်ငန်းတွေ အပြင် ဒေသတွင်းမှာ လူသားချင်း စာနမှု အကူအညီတွေ ဆောင်ရွက်ခဲ့သူလို့ ဖော်ပြထားပါတယ်။\nဖာသာရ် မာတင် ဟာ ၂၀၁၈ ခုနှစ်တုန်းက ပြင်ဦးလွင်မြို့ အပြစ်မဲ့သန္ဓေယူသောသခင်မဘုရားကျောင်းမှာ ရဟန်းသိက္ခာကို ခံယူခဲ့လို့ သတ်ဖြတ်ခံရချိန်မှာ ဝါတော် ၇ ဝါ ရှိပြီ ဖြစ်တယ်လို့ မြန်မာ ကက်သလစ် (RVA Myanmar) သတင်းမှာလည်း ဖော်ပြပါတယ်။\nဒေသတွင်း တခြား မီဒီယာ တချို့မှာတော့ ဘုန်းတော်ကြီးကို မျက်နှာဖုံးစွပ် လက်နက်ကိုင် လူ တစုက သတ်ဖြတ်ခဲ့ပြီး သတ်ဖြတ်ခဲ့သူတွေကို စစ်အာဏာသိမ်းမှုကို ဆန့်ကျင် တော်လှန်နေတဲ့ ရွှေဘိုခရိုင် ပြည်သူ့ကာကွယ်ရေးတပ်ဖွဲ့ တပ်ရင်း ၅ က ဖမ်းမိထားတယ် ဆိုတဲ့ သတင်းတွေ ဖော်ပြကြပေမယ့် ဗွီအိုအေ အနေနဲ့ သီးခြား အတည်မပြုနိုင်သေးပါဘူး။",
    "domain": "News",
    "url": "https://burmese.voanews.com/a/7976594.html"
  },
  {
    "id": "027fae91-cfd8-46d6-bdaa-dfb8bea398cb",
    "title": "ဘာသာရေးလွတ်လပ်ခွင့် ဆွေးနွေးပွဲ မြန်မာတွေတက်ရောက်",
    "text": "မြန်မာနိုင်ငံမှာ ဘာသာရေးဖိနှိပ်မှု လျော့ပါးရေး အတွက် အဖိနှိပ်ခံရသူတွေနဲ့ အတူ အမေရိကန်ကရပ်တည်ပေးဖို့၊ အကူအညီတွေပေးဖို့ အမေရိကန်ပြည်ထောင်စု နိုင်ငံတကာ ဘာသာရေးလွတ်လပ်ခွင့်ဆိုင်ရာကော်မရှင် (USCIRF) က ကြီးမှုးကျင်းပတဲ့ ဖေဖေါ်ဝါရီလ ၂၇ ရက်နေ့ အွန်လိုင်းကြားနာပွဲမှာ မြန်မာနိုင်ငံဘက်က တက်ရောက်ဆွေးနွေးသူတွေက တောင်းဆိုခဲ့ပါတယ်။\nမြန်မာနိုင်ငံ အကူးအပြောင်းကာလမှာ နိုင်ငံတွင်း ဘာသာရေး အဖိနှိပ်ခံရသူတွေရဲ့ အခြေနေနဲ့ ဘာသာရေးလွတ်လပ်ခွင့် တိုးတက်လာဖို့ နောက်ခြေလှမ်းတရပ် (Burma in Transition: Next Steps to Advance Religious Freedom and Improve Conditions for Religious Victims) ဆိုတဲ့ ခေါင်းစဉ်နဲ့ လွှတ်တော်အမတ်တွေ၊ မီဒီယာတွေ အပါအဝင် အွန်လိုင်း လူထုဆွေးနွေးပွဲ ကျင်းပခဲ့တာပါ။ ကော်မရှင် ဒုတိယဥက္ကဋ္ဌ မီယာ စိုလိုဗစ် (Meir Soloveichik) နဲ့ ကော်မရှင်နာမင်းကြီး Asif Mahmood တို့ မိန့်ခွန်းပြောကြားခဲ့တဲ့ ဒီဆွေးနွေးပွဲကို ကချင်ခရစ်ယာန်ခေါင်းဆောင်၊ ရိုဟင်ဂျာ RMCN ကွန်ယက် တည်ထောင်သူ Yasmin Ullah ၊ ချင်းလူ့အခွင့်အရေးအဖွဲ့ CHRO အမှုဆောင် ဒါရိုက်တာ Salai Za Uk Ling နဲ့ အစုလိုက်သတ်ဖြတ်မှု အဆုံးသတ်ရေးနဲ့ ကာကွယ်ရေးအဖွဲ့ (PAEMA) ရဲ့ မြန်မာနဲ့ ဘင်္ဂလားဒေ့ရှ် ဆိုင်ရာ အကြံပေး Jessica Olney တို့က ဦးဆောင် ဆွေးနွေးခဲ့ပါတယ်။\nမြန်မာနိုင်ငံမှာ ရိုဟင်ဂျာ မွတ်စလင်တွေနဲ့ ချင်း၊ ကချင်၊ ကယား ခရစ်ယာန်ဘာသာဝင်တွေ အပါအဝင် လူပေါင်း ၃ သန်းခွဲကျော်ဟာ စစ်ကောင်စီ ဖိနှိပ်မှုကြောင့် အိုးအိမ်စွန့်ခွါထွက်ပြေးနေရကြောင်းနဲ့ ၂၀၂၁ အာဏာသိမ်းချိန်ကစပြီး စစ်ကောင်စီရဲ့ အာဏာတည်မြဲရေးအတွက် စစ်ရေးလုပ်ဆောင်မှုတွေမှာ ဘာသာရေး ခေါင်းဆောင်တွေ၊ အဆောက်အဦတွေ၊ အသိုင်းအဝိုင်းတွေကို ပစ်မှတ်ထားနေတာတွေ့ရပြီး၊ မတူကွဲပြားတဲ့ ဘာသာရေး အသိုင်းအဝိုင်းတွေအတွက် အကြမ်းဖက်မှုတွေနဲ့ ဆက်ရင်ဆိုင်ရဖို့ ရှိနေတယ်လို့ (USCIRF) က အောက်တိုဘာလ ၃၁ မှာ ထုတ်ပြန်တဲ့ ၂၀၂၄ အစီရင်ခံသစ်မှာ ဖော်ပြထားတာပါ။\nကချင်ဘာသာရေးခေါင်းဆောင်က အမေရိကန်က ထရမ့်အစိုးရအဖွဲ့အနေနဲ့ မြန်မာနိုင်ငံ ရေရှည် ငြိမ်းချမ်းရေး အတွက် မြန်မာနိုင်ငံတွင်းက ဘာသာရေး ဖိနှိပ်မှုတွေ ရပ်တန့်အောင် အကာကွယ်ပေးဖို့ တောင်းဆိုခဲ့သလို ချင်းလူ့အခွင့်အရေး အဖွဲ့ကလည်း ဘာသာရေးလွတ်လပ်ခွင့် နဲ့ လူ့အခွင့်အရေးကို လေးစားတဲ့ အမေရိကန်အနေနဲ့ အဖိနှိပ်ခံနေရတဲ့ မြန်မာနိုင်ငံက ဘာသာရေးအဖွဲ့တွေနဲ့ အတူ ရပ်တည်ပေးဖို့ ပန်ကြားခဲ့ကြပါတယ်။",
    "domain": "News",
    "url": "https://burmese.voanews.com/a/u-s-commission-on-international-religious-freedom-hearing/7991480.html"
  },
  {
    "id": "fca0f0fa-3c02-42ae-86f4-2c623a55f3c8",
    "title": "စစ်ကောင်စီကို ပစ်မှတ်ထားတဲ့ ဒဏ်ခတ်မှုသစ် UK, EU နဲ့ ကနေဒါ ကြေညာ",
    "text": "မြန်မာစစ်ခေါင်းဆောင်တွေနဲ့ အပေါင်းအပါတွေကို ပစ်မှတ်ထားတဲ့ ပိတ်ဆို့ဒဏ်ခတ် အရေးယူမှု အစီအစဉ်သစ်တွေကို UK, EU နဲ့ ကနေဒါနိုင်ငံတွေက ဒီကနေ့ပဲ ပူးတွဲကြေညာလိုက်ပါတယ်။ မြန်မာစစ်ကောင်စီအတွက် စစ်ဘက်ဆိုင်ရာ ပစ္စည်းတွေ၊ အသုံးအဆောင်တွေနဲ့ ဝင်ငွေရရှိနေတာတွေကို ပစ်မှတ်ထား ဒဏ်ခတ်မှာဖြစ်တယ်လို့လည်းဒီကနေ့ ထုတ်ပြန်ချက်မှာ ပြောဆိုခဲ့တာပါ။\nUK ရဲ့ ဒဏ်ခတ်မှုတွေမှာ အရပ်သားတွေအပေါ် လေကြောင်းက တိုက်ခိုက်မှုတွေကို ကန့်သတ်နိုင်ဖို့ ရည်ရွယ်ထားတယ်လို့လည်း ပြောပါတယ်။ စစ်ကောင်စီအတွက် လေယာဉ်ဆီတွေ၊ လေယာဉ်ပစ္စည်းအစိတ်အပိုင်း အပါအဝင် တားမြစ်ကုန်ပစ္စည်းတွေ ပေးပို့နေတဲ့ လုပ်ငန်း ၆ ခုကိုလည်း UK ရဲ့ ပိတ်ဆို့ဒဏ်ခတ်မှု အစီအစဉ်မှာ ထည့်သွင်းထားတာပါ။ အရပ်ဘက် နေရာတွေကို စစ်တပ်က လေကြောင်းက တိုက်ခိုက်နေတာ အပါအဝင် မြန်မာနိုင်ငံမှာ ကြီးလေးတဲ့ လူ့အခွင့်အရေး ချိုးဖောက်မှုတွေ ပေါ်ပေါက်နေတယ်လို့လည်း ဗြိတိန်အစိုးရရဲ့ အင်ဒိုပစိဖိတ်ရေးရာ ဝန်ကြီး Catherine West က ပြောပါတယ်။\nတချိန်တည်းမှာပဲ ကုလသမဂ္ဂမှာ အတွင်းရေးမှူးချုပ်ရဲ့ မြန်မာနိုင်ငံဆိုင်ရာ အထူးကိုယ်စားလှယ် Julie Bishop လူ့အခွင့်အရေးဆိုင်ရာ အထူးကိုယ်စားလှယ် Thomas Andrews နဲ့ လူ့အခွင့်ရေး စုံစမ်းစစ်ဆေးရေးမှူး Nicholas Koumjian တို့ မြန်မာနိုင်ငံနဲ့ ပတ်သက်တဲ့ အခြေအနေတွေကို ဒီကနေ့ တင်ပြဖို့ စီစဉ်ထားပါတယ်။",
    "domain": "News",
    "url": "https://burmese.voanews.com/a/uk-eu-and-canada-impose-new-sanctions-targeting-myanmar-military/7843316.html"
  },
  {
    "id": "d5303f4a-85b9-4124-9b42-24559c5431b8",
    "title": "မောင်တော၊ အမ်းနဲ့ ဂွ မှာ AA နဲ့ စစ်ကောင်စီ တိုက်ပွဲပြင်းထန်",
    "text": "ရခိုင်ပြည်နယ် မောင်တောမြို့နယ်က စစ်ကောင်စီလက်ကျန် တပ်စခန်း နခခ ၅ ကို အာရက္ခတပ်တော် AA က အင်အားအလုံးအရင်းနဲ့ ထိုးစစ်ဆင်တိုက်ခိုက်နေပါတယ်။ စစ်ကောင်စီဘက်ကလည်း လေကြောင်းကဗုံးကြဲနေပြီး စစ်ရေးပြင်းထန်နေပါတယ်။ အမ်းနဲ့ ဂွမြို့နယ်ဘက်တွေမှာလည်း တိုက်ပွဲတွေပြင်းထန်နေသလို စစ်ဘေးရှောင်တွေ ဖမ်းဆီးခံနေရပါတယ်။ ရခိုင်စစ်ရေးပဋိပက္ခ နောက်ဆုံးအခြေအနေ ရန်ကုန်ကပေးပို့တဲ့သတင်းကိုအခြေခံပြီး တင်ပြထားပါတယ်။\nရခိုင်ပြည်နယ်မြောက်ပိုင်းက မောင်တောမြို့နယ်တခုလုံးကို AA ဘက်က သိမ်းပိုက်နိုင်ဖို့ ကြိုးစားနေတာမှာ နောက်ဆုံးကျန်စစ်တပ်စခန်းဖြစ်တဲ့ နခခ(၅) တပ်စခန်းတခုအပေါ် အာရက္ခတပ်တော်AA က အရှိန်မြှင့် ထိုးစစ်ဆင် တိုက်ခိုက်နေပါတယ်။ ဒီတပ်စခန်းကျသွားရင် မောင်တောမြို့ကို သိမ်းနိုင်ပြီဖြစ်တာမို့ AA ဘက်က တိုက်နေတာ လနဲ့ချီရှိနေပြီ ဖြစ်ပါတယ်။ အခုနောက်ဆုံး စစ်ရှိန်မြင့်နေတာနဲ့ပတ်သက်လို့ ရခိုင်စစ်ရေးလေ့လာသူက အခုလိုပြောပြပါတယ်။\n“မောင်တောဘက်မှာတော့ စစ်ကောင်စီရဲ့ လက်ကျန်မြို့သူကြီး နခခ ၅ အဲဒါကို AA က စခန်းသိမ်းရရှိဖို့အတွက် ထိုးစစ်ဆင်နေတယ်၊ ပထမထိုးစစ်ဆင်တာထက်တော့ တဆနှစ်ဆမြင့်ပြီးတော့ ထိုးစစ်ဆင်နေတဲ့ အနေအထားရှိလို့ စစ်ကောင်စီဘက်ကလည်း ဂျက်ဖိုက် တာတို့ Y12 တို့နဲ့ အကြိမ်ကြိမ် ဗုံးကို ရေတွက်လို့မရအောင် ကြဲတယ် အဲဒီထဲမှာ ပေါင် ၅၀၀ ဗုံးတွေပါတယ်၊သူတို့က စစ်ကူပေးနေတာတော့ အများကြီးရှိတယ်။ လက်ရှိမှာ တော့ နခခ ၅ မှာ တိုက်ပွဲကတော့ အပြင်းထန်ဆုံးဖြစ်နေတယ်။”\nအနောက်ပိုင်းတိုင်းစစ်ဌာနချုပ်တည်ရှိတဲ့ အမ်းမြို့နယ်မှာတော့ စစ်ကောင်စီရဲ့ အားထားအရဆုံး ဗျူဟာကုန်းတွေဖြစ်တဲ့ တောဟိန်းတောင်ဗျူဟာကုန်းနဲ့ မဲတောင် ဗျူဟာကုန်းတို့ကို AA ဘက်က သိမ်းပိုက်ထားပြီးဖြစ်ပါတယ်။ နပခဌာနချုပ်နဲ့ အနီးအနားမှာရှိတဲ့ ခမရ ၃၇၃ ကိုလည်း AA ဘက်က ထိုးစစ်ဆင်တိုက်ခိုက်နေပြီး တိုက်ပွဲပြင်းထန်နေပါတယ်။\nနှစ်ဘက်တိုက်ပွဲတွေက မြို့နားရောက်နေပြီမို့ အမ်းမြို့ခံတွေလည်း စစ်ဘေးလွတ်ရာကို ထွက်ပြေးနေကြတာမှာ တချို့ကို စစ်တပ်က ဖမ်းဆီးနေတယ်လို့ ရခိုင်စစ်ရေးစောင့်ကြည့်နေသူတဦးက ပြောပါတယ်။ နပခဌာနချုပ်ရှိတဲ့ အမ်း တိုက်ပွဲ ပြင်းထန်နေလို့ အမ်းဒေသခံတွေ ကုန်းလမ်းကရော ကားတွေနဲ့ပါ တိမ်းရှောင်နေတဲ့အခြေအနေနဲ့ ပြေးတဲ့သူတွေကို လမ်းမှာ ဖမ်းဆီးနေတဲ့အခြေအနေကို စစ်ရေးအခြေအနေစောင့်ကြည့်သူက အခုလို ဆက်ပြောပြပါတယ်။\n“ နပခဌာနချုပ်ရှိတဲ့ အမ်းမှာ တိုက်ပွဲကတော့ တော်တော့ကို ပြင်းထန်နေတဲ့ အနေအထား ရှိတယ်။ စစ်ဘေးရှောင်ကို ဘယ်ဘက်ကို ထွက်ကြလဲဆိုတော့ အကုန်လုံးဘက် ပေါ့နော်၊ အမ်းနဲ့ ပတ်သတ်တဲ့ အမ်းပဒန်းလမ်းရယ်၊ မအီလမ်းရယ်၊ ဒီဘက်ဆိုတော့ ဒီကမ်း ထောင်း ကြီးဘက် တပ်တောင် - ကမ်းထောင်းကြီး လမ်း စစ်တွေ ရိုးမလမ်း၊ အဲဒီဘက်တွေကို အသီးသီး နီးစပ်ရာ နီးစပ်ရာ ထွက်ပြေးကြတယ်၊ အဲဒီထဲက ကားငါးစီးကတော့ ဒီ ကျီး ကန်းတောင်ပတ်လမ်း အမ်းရှု့ခင်းသာနားမှာ ဖမ်းဆီးခံရတယ် စစ်ကောင်စီဆီမှာ၊ အခုလက် ရှိကတော့ အဆက်အသွယ်လည်းမရဘူးသူတို့ကို ဖမ်းသွားတဲ့ နေရာကို သိတယ် ဒါပေမယ့် ကားကိုလည်း ရှာမရဘူးလို့သိရတယ်။”\nတချိန်တည်းမှာပဲ ရခိုင်တောင်ပိုင်းက ဂွမြို့နယ်မှာလည်း နှစ်ဘက်တိုက်ပွဲတွေ ပြင်းထန်နေပါတယ်။ စစ်တပ်ဘက်ကတော့ လေကြောင်းကနေ စစ်ကူတိုက်ပေးနေတယ်လို့ စစ်ရေးစောင့်ကြည့်သူက ပြောပြပါတယ်။\n“ ဂွမှာတော့ ဒီ ကြွေချိုင်မှာတော့ တိုက်ပွဲပြင်းထန်နေတယ်။ စစ်ကောင်စီလေကြောင်းကတော့ ဂျက်ဖိုက်တာနဲ့ ဗုံးကြဲလို့ ရွာသားတွေကတော့ စစ်ဘေးရှောင်သွားပြီပေါ့နော်။ အဲ့ရွာမှာ အိမ်ခြေတွေကတော့ တော်တော်ဆိုးဆိုးရွားရွားပျက်စီး နေရတယ်လို့ ကျနော်တို့ ကြားသိရတယ်။”\nရခိုင်ပြည်နယ်အတွင်း AA ထိန်းချုပ်ထားတဲ့ မြို့နယ်တွေအပြင် စစ်ကောင်စီ ထိန်းချုပ်ထားတဲ့ မြို့နယ်တွေမှာလည်း စစ်တွေမြို့နယ်ကလွဲရင် ကျန်မြို့နယ်အားလုံးမှာ ဖုန်းနဲ့ အင်တာနက်လိုင်းတွေ လုံးဝပြတ်တောက်နေပါတယ်။ လက်ရှိရခိုင်ပြည်နယ်တွင်း တိုက်ပွဲတွေနဲ့ ပတ်သတ်ပြီးအာရက္ခတပ်တော်AAဘက်က တစုံတရာထုတ်ပြန်တာမရှိသေးသလို စစ်ကောင်စီဘက်က တစုံတရာထုတ်ပြန်တာမျိုး မတွေ့ရပါဘူး။",
    "domain": "News",
    "url": "https://burmese.voanews.com/a/intense-fighting-in-rakhine-/7827301.html"
  },
  {
    "id": "ed37983d-f8fb-496a-82b8-b35b16bfa1d4",
    "title": "ပုလောမြို့နယ်တွင်း နေအိမ်တချို့နဲ့ရာဘာခြံတွေ မီးရှို့ဖျက်ဆီးခံရ",
    "text": "တနင်္သာရီတိုင်း၊ ပုလောမြို့နယ်မှာရှိတဲ့ တပိုရွာနဲ့ စက်တော်ရာရွာကြားက ဒေသခံနေအိမ်တွေ မီးရှို့ခံရပြီး ၄ ရက်ကြာမှ မီးငြိမ်းသွားတယ်လို့ ဒေသခံတွေက ပြောပါတယ်။ မီးလောင်ကျွမ်းမှုကြောင့် နေအိမ် ၅လုံးနဲ့ ရာဘာခြံဧက ၇၀ ဝန်းကျင် ဆုံးရှုံးသွားတယ်လို့ ဒေသတွင်းတော်လှန်ရေးဘက်က ပြောပါတယ်။ ပုလောမြို့နယ်က အခြေအနေ ရန်ကုန်ကနေ သတင်းပေးပို့ထားတာကိုပြောပြမှာပါ။\nတနင်္သာရီတိုင်း၊ မြိတ်ခရိုင်၊ ပုလောမြို့နယ်မှာရှိတဲ့ တပိုဆယ်အိမ်စုကျေးရွာဆီ အခုလ ၁၁ ရက်နေ့တုန်းက စစ်ကောင်စီတပ်ဖွဲ့ဝင် ၁၂၀ ဝန်းကျင်ရှိတဲ့ စစ်ကြောင်းရောက်လာပြီး၊ အဲဒီစစ်ကြောင်းကို PDF ပြည်သူ့ကာကွယ်ရေးတပ် မြိတ်ခရိုင်အမှတ် ၁ တပ်ရင်းက ဒရုန်းဗုံးသီး ၂၀ ကြဲချခဲ့တယ်လို့ ပြောပါတယ်။ ဒရုန်းနဲ့တိုက်ခိုက် ခံရပြီးချိန်မှာ စစ်ကြောင်းဟာ တပိုရွာကနေတဆင့် ပါဒ စက်တော်ရာဘုရားဆီ ပြန်ဆုတ်ခွာခဲ့ပြီး လမ်းတလျှောက်မှာရှိတဲ့ ဒေသခံနေအိမ်နဲ့ ရာဘာခြံတွေကို မီးရှို့သွားတယ်လို့ မြိတ်ခရိုင်အမှတ် ၁ တပ်ရင်း၊ သတင်းနဲ့ပြန်ကြားရေးဌာန တာဝန်ခံ ရဲဘော်အာနိုးက ပြောပါတယ်။\n\"တပိုရွာမှာ လောင်ကျွမ်းခဲ့တဲ့မီးကြောင့် တပိုရွာနဲ့ စက်တော်ရာရွာကြားက နေအိမ် ၅ဆောင်ရယ်၊ ရာဘာဝင်းခြံ စုစုပေါင်းဧက ၇၀ နီးပါးလောက် မီးလောင်သွားတယ်ခင်ဗျ။ စစ်ကောင်စီတပ်တွေကတော့ ပါဒစက်တော်ရာ ဘုရားဝင်းအတွင်းမှာပဲ ဆက်ပြီးတော့ တပ်စွဲထားတယ်ဗျ။\"\nဇန်နဝါရီလ ၁၁ ရက်နေ့ကစပြီး ဒီကနေ့ ၁၄ ရက်နေ့အထိ ၄ရက်ကြာ လောင်ကျွမ်းပြီးမှ မီးငြိမ်းသွားတယ်လို့ ပြောပါတယ်။ ပြီးခဲ့တဲ့ ၁၃ ရက်နေ့တုန်းကလည်း စက်တော်ရာရွာအနီးက ကြဲရွာမှာရှိတဲ့ နေအိမ်တလုံးနဲ့ အုန်းခြံတခြံကို စစ်ကောင်စီစစ်ကြောင်းက မီးရှို့ခဲ့တယ်လို့ ပြောပါတယ်။\n\"၉ ရက်နေ့တုန်းက ခလရ ၁၇ နဲ့ စက်တော်ရာဘုရားဝင်း အတွင်းမှာတော့ ထိတွေ့မှုရှိပြီးနောက်ပိုင်း မြေပြင်ထိတွေ့မှုတော့ မရှိဘူးဗျ။ ၁၁ ရက်နေ့မှ တပိုနဲ့ စက်တော်ရာကိုလာတဲ့ စစ်ကြောင်းကိုပဲ ကျနော်တို့ပြန်နင်းပြီးတော့ ဒရုန်းနဲ့ တိုက်ခိုက်တာပဲရှိတယ်ဗျ။ မြေပြင်မှာတော့ ပစ်ခတ်မှု မဖြစ်သွားခဲ့ဘူးဗျ။\"\nမြေပြင်ထိတွေ့မှု တိုက်ပွဲဖြစ်ပွားတာ မရှိပေမယ့် စစ်ကောင်စီစစ်ကြောင်းဟာ ပါဒစက်တော်ရာ ဘုရားဝင်းထဲမှာ တပ်စွဲထားပါတယ်။ တပိုဆယ်အိမ်စု ကျေးရွာက ဒေသခံ အမျိုးသား ၂ ဦးကတော့ ဖမ်းဆီးခံလိုက်ရတယ်လို့ ရဲဘော်အာနိုးက ပြောပါတယ်။\n\"ဒေသခံတွေကျတော့ ပြီးခဲ့တဲ့နှစ် ၉လပိုင်းမှာ ပြည်ထောင်စုလမ်းမကြီးတလျှောက် တိုက်ပွဲဖြစ်တာရှိတဲ့အတွက် အဲဒီကတည်းက အကုန်စစ်ဘေးရှောင်နေရတယ်ဗျ။ နောက်ပိုင်း ရွာထဲပြန်နေတာရှိပေမယ့် အဲလောက်တော့မများဘူးဗျ။ စစ်ကြောင်းထိုးတဲ့ ဒီလ ၁၁ ရက်နေ့မှာပဲ ရွာသား ၂ဦးကို သူတို့ဖမ်းသွားတာ ရှိတယ်ဗျ။ နောက်ပိုင်း သိရသလောက်ဆိုရင် ဒီ ၂ယောက်ကို ခလရ ၁၇ ကနေပြီးတော့ မြိတ်ကိုပို့လိုက်တယ်လို့ သိလိုက်ရတယ်ဗျ။\"\nစစ်ကောင်စီဘက်ကတော့ ပုလောမြို့နယ်ထဲမှာ တပ်စွဲထားတဲ့စစ်ကြောင်း ဒရုန်းနဲ့တိုက်ခိုက်ခံရတဲ့ အခြေအနေနဲ့ပတ်သက်ပြီး တစုံတရာထုတ်ပြန်ထားတာ မရှိသေးပါဘူး။ မြိတ်ခရိုင်အမှတ် ၁ တပ်ရင်းဟာ ပုလောမြို့နယ်အတွင်းမှာ ကရင်အမျိုးသားကာကွယ်ရေးတပ် KNDO တပ်ရင်း ၇ နဲ့ ပူးပေါင်းပြီး စစ်ကောင်စီကို တော်လှန်နေတာလို့ သိရပါတယ်။",
    "domain": "News",
    "url": "https://burmese.voanews.com/a/some-houses-and-rubber-plantations-in-pulaw-township-were-burned-down/7936702.html"
  },
  {
    "id": "af8d7553-e6ee-4c6b-ae8f-a2a31d64c09d",
    "title": "ဝမ်ပေါင်လုံခြုံရေးတပ်နဲ့ ကာကွယ်ရေးအဖွဲ့ တိုက်ပွဲဖြစ်",
    "text": "စစ်ကိုင်းတိုင်း ဆားလင်းကြီးမြို့နယ်ထဲက တရုတ်ရဲ့ ဝမ်ပေါင်ကြေးနီစီမံကိန်းကို လုံခြုံရေးယူတဲ့ စစ်ကောင်စီလုံခြုံရေးအဖွဲ့နဲ့ ပြည်သူ့ကာကွယ်ရေးအဖွဲ့တွေကြား ဒီနေ့မနက်ပိုင်းက အပြန်အလှန် ပစ်ခတ်မှုတွေဖြစ်ခဲ့တယ်လို့ ဒေသခံတွေက ပြောပါတယ်။ အခုလို တိုက်ပွဲဖြစ်ပြီးနောက် မုံရွာမြို့အဝင် မအူဂိတ်ကနေ ချင်းတွင်းမြစ် အနောက်ဘက်ကျေးရွာတွေရှိရာကို စစ်တပ်က လက်နက်ကြီးနဲ့ ပစ်ခတ်လို့ ကျေးရွာ ၅ ရွာက ဒေသခံတွေ ထွက်ပြေးတိမ်းရှောင်နေတယ်လို့ ရွာခံတွေက ပြောပါတယ်။\nရန်ကုန်က ပေးပို့တဲ့သတင်းကို အခြေခံပြီး တင်ပြထားပါတယ်။\nတရုတ်ရဲ့ ဝမ်ပေါင်ကြေးနီစီမံကိန်းလုပ်နေတဲ့နေရာမှာ လုံခြုံရေးယူထားတဲ့ စစ်တပ်ဟာ ဒီနေ့ မနက်အစောပိုင်းက အဲဒီနေရာကနေ ပြန်ထွက်လာချိန်မှာ ကာကွယ်ရေးအဖွဲ့တွေနဲ့ ဆားလင်းကြီး မြို့နယ်ထဲမှာ တိုက်ပွဲဖြစ်ခဲ့ပါတယ်။ တိုက်ပွဲဖြစ်ခဲ့ပြီးနောက်မှာတော့ မုံရွာမြို့အဝင်ကနေ ချင်းတွင်းမြစ် အနောက်ဘက်ကျေးရွာတွေရှိရာကို စစ်တပ်ဘက်က လက်နက်ကြီးတွေနဲ့ လှမ်းပစ်နေတယ်လို့ ဒေသခံက ဗွီအိုအေကို ပြောပါတယ်။\n\"မနက်အစောပိုင်းတုန်းက ကာကွယ်ရေးတပ်ဖွဲ့တွေနဲ့ ထိတွေ့မှုရှိတာပေါ့။ အဲဒါကြောင့်မို့ လှမ်းပစ်တာ။ ဒေသခံတွေက လောလောဆယ်တော့ ကျေးရွာ ၅ ရွာလောက်က ရှောင်နေရတယ်ဗျ။ တရုတ်စီမံကိန်း တွေက အရင်တုန်းက CDM ဝင်တဲ့သူတွေကို မက်လုံးပေးပြီးတော့ ပြန်ခေါ်တာတွေရှိတယ်။ တချို့လည်း တော်တော်များများတော့ ပြန်ဝင်ကြတာပေါ့။ ဝင်ပြီးတော့ စက်ရုံတွေ လည်ပတ်နေတယ်။ ဝမ်ပေါင်ထဲမှာကို ကာကွယ်ရေးအတွက် စစ်သားတွေရှိတယ်ဗျ။\"\nအခုလို စစ်တပ်ဘက်က ပစ်ခတ်မှုတွေကြောင့် ဒေသခံတွေ ဘေးလွတ်ရာ ထွက်ပြေးနေရပြီး၊ နေရပ် ပြန်နိုင်ဖို့ အခြေအနေ စောင့်ကြည့်နေကြရပါတယ်။\n\"ထိတွေ့မှု အခြေအနေက ကြီးကြီးကျယ်ကျယ်တော့ မဟုတ်ဘူးဗျ။ ခါတိုင်းလည်း ပုံမှန်တော့ ရှောင်တော့ရှောင်ရတာပဲ။ ခါတိုင်းတော့ ရှောင်ရရင်တော့ ခဏဆိုရှောင်ရတာ။ အခုတော့ ဝင်လိုက်ထွက်လိုက် ပြန်ဖြစ်နေတာဆိုတော့ အခြေအနေက မသိရသေးဘူး။ ကြာရှည်ရှောင်ရမလား၊ ခဏရှောင်ရမလား။ ကျနော်တို့လည်း စောင့်ကြည့်နေတယ်။\"\nစစ်ကိုင်းတိုင်း နေရာတော်တော်များများမှာ ပြည်သူ့ကာကွယ်ရေးတပ်တွေနဲ့ စစ်တပ်ကြား တိုက်ပွဲတွေ ဖြစ်နေတာနဲ့အတူ မုံရွာအခြေစိုက်တဲ့စစ်တပ်တွေကနေ စစ်ကူပေးတာရှိသလို ချင်းတွင်းမြစ်ကမ်းဘေးက ရွာတွေရှိရာဘက်ကိုလည်း လက်နက်ကြီးနဲ့ ခြောက်လှန့်ပစ်ခတ်မှုတွေ မကြာခဏလုပ်တယ်လို့ ဒေသခံတွေက ပြောပြပါတယ်။ မုံရွာမြို့ထဲမှာတော့ စစ်တပ်က ပုံမှန် ကင်းလှည့်နေပြီး စစ်သားစုဆောင်းမှုတွေကိုလည်း ဆက်လုပ်နေတယ်လို့ မုံရွာမြို့ခံတယောက်က ပြောပြပါတယ်။\n\"သူတို့ကတော့ လုံခြုံရေးယူပြီးတော့ ပတ်တယ်ပေါ့ဗျာ။ ကြားထဲမှာ လမ်းသွားလမ်းလာ တွေ့တယ် ဆိုရင် ဆွဲသွားတာပဲ။ အသက်ပြည့်တဲ့ကလေးတွေဆိုရင် စစ်မှုထမ်းဖို့အတွက် ပြန်မလွှတ်တော့ဘူး။ ပြီးခဲ့တဲ့ ၇ ရက်နေ့တုန်းကမှ ထန်းတောဘက်မှာ ကလေး ၂ ယောက်ခေါ်သွားတာ၊ ၁ ယောက် ပြန်လွှတ် လိုက်တယ်။ ဆိုင်ကယ်နဲ့ ၂ ယောက်သွားစီးသွားကြတာ။ အဲဒါကို တယောက်က အသက်မပြည့်သေးလို့ ဆိုပြီး ပြန်လွှတ်လိုက်တယ်။ တယောက်ကိုတော့ အခုချိန်ထိ ပြန်မလွှတ်သေးဘူးဗျ။\"\nမုံရွာမြို့နားက ဆားလင်းကြီးမြို့နယ်ထဲမှာ တရုတ်ကုမ္ပဏီက ဝမ်ပေါင်ကြေးနီတူးဖော်ရေးလုပ်ငန်းတွေ တောက်လျှောက်လုပ်နေတာဖြစ်ပြီး မြန်မာတပ်တွေက လုံခြုံရေးယူပေးထားတာြဖစ်ပါတယ်။ အဲဒီ စီမံကိန်းလုပ်နေတဲ့ ပတ်ဝန်းကျင်မှာ စစ်တပ်ရဲ့ လှုပ်ရှားမှုတွေရှိနေသလို ကျေးရွာတွေအနေနဲ့ စစ်တပ် တွေ ဝင်တဲ့ ဒဏ်ကို မကြာခဏ ကြုံကြရပါတယ်။ စစ်ကြောင်းတွေဝင်လာရင် ခြောက်လှန့်ပစ်ခတ်လို့ ရွာသားတွေ မကြာခဏ ထွက်ပြေး တိမ်းရှောင်ကြရတယ်လို့လည်း ပြောပြကြပါတယ်။",
    "domain": "News",
    "url": "https://burmese.voanews.com/a/wanbao-chinese-copper-mine-monywa-fighting-/7900049.html"
  },
  {
    "id": "a071e413-a5a8-4cc3-b1a8-d86f0b20d42d",
    "title": "သောင်းချီတဲ့ စစ်ကိုင်းစစ်ဘေးရှောင်တွေ အရေးပေါ်အကူအညီလိုအပ်နေ",
    "text": "စစ်ကိုင်းတိုင်းက ဒေသတချို့မှာ စစ်ဘေးရှောင်တွေအတွက် စားနပ်ရိက္ခာ၊ စောင်၊ အနွေးထည်၊ ဆေးဝါးစတာတွေ အရေးပေါ်လိုအပ်နေကြပါတယ်။ ကျွန်းလှ ကန့်ဘလူ နယ်မှာလည်း စစ်ကောင်စီရဲ့ စစ်ကြောင်းကြောင့် လတ်တလောမှာ စစ်ဘေးရှောင်တွေ ထပ်တိုးလာပြီး ကလေးမြို့ဘက်မှာလည်း စစ်ဘေးရှောင်တချို့အတွက် စောင်တွေ အရေးပေါ် လိုအပ်နေကြပါတယ်။ စစ်ကိုင်းက စစ်ဘေးရှောင်တွေရဲ့ အခြေအနေ ရန်ကုန်ကသတင်းပေးပို့ထားပါတယ်။\nစစ်ကိုင်းတိုင်း ကလေးတောင်ပိုင်း ဒေသမှာ အမြဲတမ်း စစ်ဘေးရှောင်နေကြရတဲ့ ဒေသခံတွေဟာ ဆောင်းရာသီအတွက် စောင်နဲ့ အဝတ်အထည် လိုနေတာတွေ ရှိသလို ဆေးဝါး လုံလောက်မှုလည်း မရှိကြဘူးလို့ စစ်ရှောင်တွေက ဗွီအိုအေကိုပြောပါတယ်။ လက်ရှိမှာ ကုန်ဈေးနှုန်း အဆမတန်မြင့်တက်မှုကြောင့် စားသောက်ရေးအတွက် ခက်ခဲနေကြရတယ်လို့လည်း ကလေးတောင်ပိုင်း ရေရှင်ကျေးရွာက ကိုယ်တိုင်လည်း စစ်ဘေးရှောင်ဖြစ်သလို စစ်ရှောင်တွေကို ကူညီပေးနေသူလည်း ဖြစ်တဲ့ ဒေသခံတစ်ဦးက ခုလိုပြောပါတယ်။\n“ကျွန်တော်တို့ ဒေသခံ စစ်ဘေးရှောင်တွေကတော့ ဒီလောက်ကြီး တအားကြီး မခက်ခဲဘူးဗျ။ ဒီ ဟံသာဝတီတို့၊ ဘာတို့ အဲ့ဖက်က လာပြီး စစ်ဘေးရှောင်တာတွေကတော့ သူတို့ စားဝတ်နေရေးလေးတွေတော့ တော်တော်ခက်ခဲ ဒုက္ခရောက်တာပေါ့ဗျာ။ လောလောဆယ် ကျွန်တော့်ကို အကူအညီတောင်းနေတာကတော့ ကျောက်ဆည်နဲ့ ဒီ ဟံသာဝတီက စစ်ဘေးရှောင်တွေမှာတော့ ဒီခြုံဝတ် ခြုံစားလေးတွေ(စောင်) လုံးလုံးမရှိတာလေးတွေတော့ ပါကြတယ်ဗျ၊ ခါးဝတ်ပုဆိုးနဲ့ပဲ ပြေးလာကြတာဆိုတော့လေ။ သူတို့တွေက အကူအညီတောင်းထားတာလေးတွေရှိတယ်။ ကျွန်တော်လည်းပဲ လုပ်တော့ လုပ်ပေးနေတယ်။ ဒါပေမယ့် အများဆိုတော့လည်း ကျွန်တော်လည်း မတတ်နိုင်တာပေါ့။ ဆေးဝါးကလည်းပဲ လောလောဆယ်တော့ ကျွန်တော်တို့ ဒီ စစ်ကောင်စီက ကလေးးမြို့ကလည်း ပိတ်ဆို့ထားတဲ့ခါကျ‌တော့ ဆေးဝါးလေးတွေလည်း အခက်အခဲကြုံတယ်။ လောလောဆယ်တောင်မှ ဆေးရုံမှာရှိတဲ့ ကျွန်တော်တို့ ဒေါက်တာကတောင်မှ ဆေးမလုံလောက်လို့မို့ဆိုပြီး ကျွန်တော်ကြားနေရတာရှိပါတယ်ဗျ။”\nစစ်ကိုင်းတိုင်း ကျွန်းလှမြို့နယ်ကို စစ်ကောင်စီက နိုဝင်ဘာ ၂၀ ရက်နေ့ကစပြီး ဒီဇင်ဘာ ၄ ရက်နေ့အထိ စစ်ကြောင်းထိုးဝင်ရောက်တာကြောင့် ကျွန်းလှမြို့နယ်ထဲက ကျေးရွာတွေအပြင် ကျွန်းလှနဲ့ ထိစပ်နေတဲ့ ကန့်ဘလူနဲ့ကောလင်းက ကျေးရွာတချို့ပါ စစ်ဘေးရှောင်နေကြရပါတယ်။ စစ်ကောင်စီရဲ့ စစ်ကြောင်းကြောင့် ကျေးရွာ ၁၄ ရွာလောက်က စစ်ဘေးရှောင်ကြရတဲ့ ဒေသခံက ၂၀၀၀၀ ဝန်းကျင် ရှိတယ်လို့ စစ်ရှောင် ကူညီသူတွေကပြောကြပါတယ်။ ဒီစစ်ဘေးရှောင်တွေအတွက် လက်ရှိမှာ စားနပ်ရိက္ခာ၊ ဆေးဝါး၊ အဝတ်အထည်နဲ့ နေထိုင်စရာတွေပါ အရေးပေါ် လိုအပ်နေတယ်လို့ စစ်ဘေးရှောင် ကူညီသူတဦးက ခုလိုပြောပါတယ်။\n“ခဏတဖြုတ်လေးဝင်မယ်ထင်ပြီး သူတို့က ပေါ့ပေါ့ပါးပါးနဲ့ပေါ့နော်၊ စားနပ်ရိက္ခာကို ပေါ့ပေါ့ပါးပါး ယူပြီး ထွက်လာကြတာ၊ ပြီးတော့ အခု မြောက်ဘက်ခြမ်းမှာ သူတို့က ကင်းတွေထိုးလာပြီးတော့မှ ပြည်သူတွေရဲ့ စပါးတွေကို ရိတ်ခြွေစက်တွေနဲ့ ရိတ်ပြီး သယ်နေတယ်။ အဲ့တော့ အဲ့(ရွာတွေထဲမှာ)ထဲမှာရှိတဲ့ ပစ္စည်း ပစ္စယတွေ မယူနိုင်ခဲ့ဘူး။ တချို့ဆို ဆန်လေး တပြည်လောက်၊ တစိတ်လောက်ပဲ ဆိုင်ကယ်လေးနဲ့ ဖြစ်သလို တင်သွားကြတယ်။အခုက ဘယ်လိုဖြစ်လဲဆိုတော့ ရွာအနီးနားပတ်ဝန်းးကျင်မှာလည်း မနေနိုင်ဘူး။ ၁၄ ရွာ၊ ၁၅ ရွာလောက်က စစ်ရှောင်နေရတော့ အခုက တောထဲမှာ ဖြစ်သလိုလေးတွေနဲ့ နေကြရရှာတယ်။ မိုးကာလေးတွေ ရှိတဲ့သူက ရှိ မရှိတဲသူဆို လှည်းအောက်မှာ ထိုးအိပ်နေရတယ်။ တဲတွေကလည်း လူတွေ ပြည့်ကျပ်နေတာဆိုတော့ တဲတွေကလည်း လူမဆံ့ဘူး။ ကျွန်တော်တို့ ပြည်သူတွေကလည်း တော်တော်ကိုမှ စားနပ်ရိက္ခာပြတ်လပ်နေတယ်။ ကျန်းမာရေး မကောင်းသူလည်း တပုံကြီး။ ဗော်လန်တီယာ အဖွဲ့ကလည်း ဆေးမရှိဘူး၊ ကျန်းမာရေး ကုသမှုပေးကြတဲ့အဖွဲ့တွေမှာလည်းလေ။”\nရေဦးနယ်နဲ့ ကန့်ဘလူနယ်ဘ အစပ်က ကျေးရွာတွေကို စစ်ကောင်စီက အောက်တိုဘာ လလယ်လောက်က စစ်ကြောင်းထိုးတာကြောင့်ရော စစ်ကောင်စီ ပေါ်တာဆွဲတာတွေပါ ရှိတဲ့အတွက် ဇီးကုန်းမြို့ပေါ်က ဒေသခံတွေ အပါအဝင် ကျေးရွာ ၁၂ ရွာထက်မနည်းက ဒေသခံ ၂၀၀၀၀ ကျော်လောက်ဟာ စစ်ဘေးရှောင်နေကြရပါတယ်။ လက်ရှိမှာ စစ်ဘေးရှောင်တွေအတွက် စောင်နဲ့ အနွေးထည် အဝတ်အစား စတာတွေလည်း အရေးပေါ်လိုအပ်နေတယ်လို့ ပြောပါတယ်။\nဆောင်းအဝင်ရာသီဥတုကြောင့် စစ်ဘေးရှောင်တွေ နာမကျန်းဖြစ်တာရှိကြပေမယ့် ဆေးဝါးမရှိတာကြောင့် မကုသပေးနိုင်ဘူးလို့ ဒေသခံတွေက ပြောပါတယ်။ စစ်ကောင်စီက ကန့်ဘလူမြို့နယ်အတွင်းမှာ ကားအဝင်အထွက်နဲ့ ဆေးဝါးဝယ်ယူမှု သယ်ဆောင်မှုတွေကို တင်းတင်းကြပ်ကြပ် ကန့်သတ် စစ်ဆေးမှုတွေ ရှိနေတာကြောင့် စစ်ဘေးရှောင် စခန်းတွေအတွက် ဆေးဝါး မရရှိနိုင်ဖြစ်နေတာ ဖြစ်ပါတယ်။ လက်ရှိမှာ စစ်ဘေးရှောင် ၂၀၀၀၀ ကျော် ထပ်တိုးလာတဲ့အတွက် စားနပ်ရိက္ခာနဲ့ ဆေးဝါး လိုအပ်နေတဲ့ အခြေအနေကို ဒေသခံ တဦးက ခုလိုပြောပါတယ်။\n“စားနပ်ရိက္ခာကလည်း ခုလက်ရှိမှာ ဒီဖက်မှာ ဆိုရင် စားနပ်ရိက္ခာ ဝယ်ယူရ ခက်ခဲတယ်။ ဆေးဝါးဆိုတာကလည်း ဘယ်နေရာ ကနေမှ ရထားတာလည်းမရှိဘူးပေါ့။ ကျွန်တော်တို့ ဒီဖက်မှာ အတတ်နိုင်ဆုံး ဒီက ကျန်းမာရေး တာဝန်ခံလေးတွေပေါ့ ကျန်းမာ‌ရေး တာဝန်ခံဆိုတာလည်း ဒီမှာ ကျန်းမာရေး စစ်ဆေးဖို့ လုပ်ပေးနေတဲ့ တာဝန်ခံ ဆရာ ဆရာမလေးတွေကိုပဲ အကုအညီတောင်းပြီးတော့ ကျွန်တော်တို့ တတ်နိုင်သလောက်လေး ရတဲ့ဟာလေးနဲ့ ကူညီပြီးတော့ လုပ်ပေးနေတာလေးတော့ ရှိပါတယ်။ ဒါပေမယ့် ကျန်းမာရေး မကောင်းတဲ့သူက များတော့ ဆေးဝါးလိုအပ်ချက်က အများကြီးပေါ့ဗျာ။ လက်ရှိမှာ မိုးနဲ့ ဆောင်းနဲ့ အကူးဆိုတော့ ကျန်းမာရေးက ဖောက်ကြတာများတယ်ဗျ။ ဆေးဝါးလိုအပ်ချက်ကတော့ တော်တော်များများရှိပါတယ်။”\nစစ်ကိုင်းတိုင်း ဒီပဲယင်း၊ ရေဦး၊ ခင်ဦး၊ ဘုတလင် စတဲ့ ဒေသတွေက စစ်ဘေးရှောင်တွေမှာလည်း စားနပ်ရိက္ခာ၊ ဆေးဝါးနဲ့၊ အဝတ်အထည်၊ စောင် စတာတွေ လိုအပ်နေကြပါတယ်။ စစ်ကောင်စီဖက်က ကန့်ဘလူ၊ကျွန်းလှစတဲ့ ဒေသတွေမှာ မြေပြင်စစ်ကြောင်းတွေ ပြန်ထိုးလာနေသလို၊ ဒီပဲယင်း၊ ရေဦး၊ ခင်ဦး၊ ကောလင်း စတဲ့ ဒေသတွေကိုလည်းစစ်ကြောင်းထိုးတာ လေကြောင်းကနေ တိုက်ခိုက်တာတွေ ရှိနေတာကြောင့် စစ်ရှောင်ဒေသခံတွေက ကျေးရွာတွေကို ပြန်မဝင်နိုင်ကြတာပါ။\nစစ်ကောင်စီဘက်ကတော့ အဲ့ဒီဒေသတွေမှာ ပြည်သူ့ကာကွယ်ရေးတပ် PDF တွေရှိနေလို့ နယ်မြေရှင်းလင်းရတာဖြစ်တယ်လို့ ထုတ်ပြန်လေ့ရှိပါတယ်။ ဒီလို နယ်မြေရှင်းလင်းမှုတွေကြောင့် စစ်ကိုင်းတိုင်းမှာ စစ်ဘေးရှောင်အရေအတွက်က နေ့စဉ်နဲ့အမျှ တဖြည်းဖြည်း တိုးလာနေပါတယ်။",
    "domain": "News",
    "url": "https://burmese.voanews.com/a/sagaing-idp-urgent-need-humanitarian--assistant/7898553.html"
  },
  {
    "id": "1d69849f-94ac-4786-996d-4abfdafa9b85",
    "title": "ငသိုင်းချောင်းက စစ်ကောင်စီတပ်ကို အာရက္ခတပ်တော်က တိုက်",
    "text": "ဧရာဝတီတိုင်း၊ ငါးသိုင်းချောင်းမြို့အနီး စစ်ကောင်စီ အမြောက်တပ် ၃၄၄ နဲ့ အာရက္ခတပ်တော် AA အကြား အပြန်အလှန်ပစ်ခတ်နေပြီး အနီးတဝိုက် ကျေးရွာတွေမှာ နေထိုင်သူတွေ ထွက်ပြေးတိမ်းရှောင်နေကြပါတယ်။ လက်နက်သံတွေ ကြားနေရပြီး တိုက်ပွဲတွေ ပိုပြီး ကျယ်ပြန့်လာမှာကို ဒေသခံတွေ စိုးရိမ်နေကြပါတယ်။ ဧရာဝတီတိုင်းအတွင်းက စစ်ရေးအခြေအနေ သတင်းပေးပို့ထားပါတယ်။\nစစ်ကောင်စီနဲ့ အာရက္ခတပ်တော် AA ကြား ဧရာဝတီတိုင်းအတွင်းမှာ တိုက်ပွဲတွေ စဖြစ်နေပြီး ငါးသိုင်းချောင်းမြို့နားအထိ ရောက်လာနေတဲ့အကြောင်း ဒေသခံတွေက ပြောကြပါတယ်။ ငါးသိုင်းချောင်း၊ မြောက်စမ်းရွာမှာရှိတဲ့ စစ်ကောင်စီရဲ့ အမြောက်တပ် ၃၄၄ အနီးဝန်းကျင်မှာ ပြီးခဲ့တဲ့ ကြာသပတေးနေ့ကစပြီး ပစ်ခတ်သံတွေ ကြားနေရနေတယ်လို့ ငါးသိုင်းချောင်းမြို့ခံတဦးက ပြောပါတယ်။\n\"အခုက ဘယ်လိုမှန်းတောင် မသိဘူး။ ဘယ်လိုမှန်းတောင် မသိဘူးဆိုတာ ၂၄ လောက်ကို အမြောက်တပ်ကို သိမ်းမယ်ပေါ့။ အမြောက်တပ်ဆိုတာ ကုန်းမြင့် ဟိုဘက်နားမှာ။ အမြောက်တပ်ကို သိမ်းမယ်ဆိုရင်တော့ ကျော်မယ်ပေါ့။ မြို့ဘက် နီးသွားတာပေါ့နော်။ အဲဒါမျိုး တကယ်လို့ဖြစ်ခဲ့ရင် ဒီဘက်ကျော်နိုင်တယ်ပေါ့။\"\nအာရက္ခတပ်တော် AA ဘက်က အမြောက်တပ်ကို ဦးတည်တိုက်ခိုက်နေတဲ့အကြောင်း ဒေသခံတွေက ပြောဆိုပါတယ်။ စစ်ကောင်စီဘက်ကတော့ အင်အားဖြည့်တင်းနေပြီး ရေနံသာဂိတ်ကနေ အထိုင်ချပြီး လက်နက်ကြီးနဲ့ ပစ်ခတ် နေတယ်လို့ ဒေသခံတွေက ပြောပါတယ်။ ဖေဖော်ဝါရီလ ၁၈၊ မနေ့ကအထိ ပစ်ခတ်သံတွေ ကြားနေရပြီး၊ ဒီကနေ့ နေ့လည်အထိတော့ ငြိမ်နေတယ်လို့ ပြောပါတယ်။\n\"ကွင်းကျောင်းရဲ့ ဟိုးဘက်က ရွာတွေအထပ်ထပ် တောလမ်းနေရာ တောင်ခြေနားပေါ့။ ညတုန်းက အသံကြားရတယ်၊ ပစ်တာခတ်တာတွေ။ ဒီနေ့ကတော့ အကြားနည်းတယ်။ မနေ့ကတုန်းက ကြားရတယ်။\"\nစစ်ရေးအခြေအနေကြောင့် အနီးတဝိုက် ကျေးရွာတွေမှာ နေထိုင်သူတွေ ထွက်ပြေးတိမ်းရှောင်နေပါတယ်။ ငါးသိုင်းချောင်းမြို့ထဲမှာတော့ အခုလက်ရှိအချိန်အထိ ပစ်ခတ်သံတွေ ကြားရတာကလွဲရင် မြို့တွင်းအခြေအနေ တည်ငြိမ်နေတယ်လို့ ဒေသခံတွေက ပြောပါတယ်။ အခုရက်ပိုင်းထဲ ဖြစ်ပွားနေတဲ့ ငါးသိုင်းချောင်းမြို့နားက အမြောက်တပ် ၃၄၄ အနီး ပစ်ခတ်နေတဲ့ တိုက်ပွဲတွေနဲ့ ပတ်သက်လို့ အာရက္ခတပ်တော် AA နဲ့ စစ်ကောင်စီ ၂ဖက်လုံးက တစုံတရာ ထုတ်ပြန်တာမျိုး မရှိသေးပါဘူး။",
    "domain": "News",
    "url": "https://burmese.voanews.com/a/aa-attacking-myanmar-military-outpost-at-irrawaddy/7981044.html"
  },
  {
    "id": "4f7fd15a-6bd0-4fa9-b024-6535f9f5d3b1",
    "title": "ဗန်းမော်မြို့ အချက်အချာနေရာတွေ KIA နဲ့ ပူးပေါင်းတပ်တွေ ထိန်းချုပ်",
    "text": "ကချင်ပြည်နယ် ဗန်းမော်မြို့မှာ စစ်ကောင်စီ တပ်စခန်း အများအပြားကို ကချင်လွတ်မြောက်ရေးတပ်မတော် KIA နဲ့ပူးပေါင်းတပ်တွေက ထိန်းချုပ်လိုက်ကြောင်း တာဝန်ရှိသူတွေနဲ့ ဒေသခံတွေက ပြောပါတယ်။ တိုက်ပွဲကာလ ရက်ပေါင်း ၅၀ ကျော်ကြာလာခဲ့တဲ့ နောက် ဗန်းမော်မြို့က သံချပ်ကာတပ်ရင်းအပါအဝင် မြို့ပေါ် ရပ်ကွက် တော်တော်များများကို ထိန်းချုပ်နိုင်ပြီလို့ KIA သတင်းနဲ့ ပြန်ကြားရေး တာဝန်ခံကလည်း အတည်ပြုခဲ့တာပါ။ ဗန်းမော်မြို့ တိုက်ပွဲနောက်ဆုံးအခြေအနေ ရန်ကုန်က သတင်းပေးပို့ ထားပါတယ်။\nပြီးခဲ့တဲ့ ဒီဇင်ဘာ ၄ ရက်နေ့ကတည်းက ဗန်းမော်မြို့နဲ့ မံစီမြို့ကို KIA ပူးပေါင်းတပ်တွေက တပြိုင်ထဲ ထိုးစစ်ဆင်ခဲ့ပြီး ဒီလ ၈ရက်နေ့မှာ မံစီမြို့ကို သိမ်းယူခဲ့သလို ဒီကနေ့မှာတော့ လေဆိပ်အပါအဝင် ဗန်းမော်မြို့က တပ်စခန်းအားလုံး နီးပါးကို ထိန်းချုပ်လိုက်ပြီလို့လည်း သတင်းတွေ ထွက်ပေါ်နေပါတယ်။ဗန်းမော်မြို့က ဒီကနေ့ နောက်ဆုံးအခြေအနေနဲ့ ပတ်သက်လို့ KIA ရှေ့တန်းတပ်ဖွဲ့ဝင်တွေနဲ့ နီးစပ်သူ တဦးက ဗွီအိုအေကို အခုလို ပြောပါတယ်။\n“ ဗန်းမော်က သိမ်းလို့ ပြီးသလောက်တော့ ရှိပြီ။ စကခ ၂၁လည်း သိမ်းလို့ ရလောက်တော့တော့ရှိပြီ ပြောတယ်။ တော်တော်များများ သိမ်းထားပြီပြောတယ်။ လေဆိပ်လည်း ရပြီ။ အမြောက်တပ်တို့၊ သံချပ်ကာတပ်တို့၊ ထောက်ပို့တပ် တော်တော်များများလည်း ရထားပြီ။ တမြို့လုံးနီးပါး ထိန်းချုပ်ထားပြီ ဗန်းမော်က။ ဒီရက်ပိုင်း ဗန်းမော်တိုက်ပွဲမှာ သူတို့က လေကြောင်းနဲ့ အပြင်းအထန် ခုခံတာပေါ့။ တနေကုန်နီးပါးပဲ။ တရက်ကို လေယာဉ် အခါ ၂၀နီးပါးလာတယ်။ ၃-၄ - ၅ရက်ရှိပြီ။ လေကြောင်းတိုက်ခိုက်မှု အပြင်းအထန်လုပ်နေတယ်။ နှစ်ဖက် အထိအခိုက်အကျအဆုံးတော့ ရှိတာပေါ့။ မနေ့ညက ၇နာရီလောက်တော့ လိုင်စင်ဘက်ကို ဗုံးလာကြဲသွားတယ်။ ဂျက်ဖိုက်တာ နဲ့ ဗုံးလာကြဲသွားတယ်။ လိုင်ဇာနဲ့ ၂နာရီလောက် ကားမောင်းရတာပေါ့။ တရုတ်နယ်စပ်ပဲ သူလည်း။”\nKIA ပြန်ကြားရေးတာဝန်ခံ ဗိုလ်မှူးကြီးနော်ဘူကတော့ လိုင်စင်ကို လေကြောင်းက တိုက်ခိုက်မှုမှာ ထိခိုက်ဒဏ်ရာရတဲ့ အခြေအနေ မကြားသိရသေးကြောင်း ပြောပါတယ်။ ဗန်းမော် လေယာဉ်ကွင်းနဲ့ ပတ်သက်လို့ လေယာဉ်တွေ ဆင်းတက်လို့မရတော့တဲ့ အနေအထား မှန်ပေမဲ့ အပြည့်အ၀ မထိန်းချုပ်နိုင်သေးဘူးလို့လည်း ပြောပါတယ်။\n“ ဗန်းမော်ဘက်က အခြေအနေကတော့ တိုက်ပွဲကတော့ ဆက်ပြီး ပြင်းထန်နေတုံးဖြစ်ပါတယ်။ သံချပ်ကာတပ်ရင်းသိမ်းတာကတော့ ၂၅ ရက်နေ့ ညနေ ၃ နာရီ ၄၅ မိနစ်မှာ သိမ်းတာ ဖြစ်ပါတယ်။ လေယာဉ်ကွင်းကတော့ အခု အပြီးအပိုင် သိမ်းနိုင်တဲ့အနေအထားတော့ မဟုတ်ပါဘူး။ ဒါပေမဲ့ ကျနော်တို့ ရှေ့တန်းသမားတွေ အားလုံး နေရာတော့ ယူထားပြီးပါပြီ အဲဒီဘက်မှာလည်း။ လေယာဉ်ကတော့ ဆင်း တက်လို့တော့ မရတော့ပါဘူး။ ဟို စကခ ၂၁ အဲဒီဘက်မှာလည်း တိုက်ပွဲတော့ ဆက်ရှိပါတယ်။ သိမ်းနိုင်တဲ့ အနေအထားတော့ မဟုတ်ပါဘူး။ တိုက်ပွဲကတော့ ဆက်ရှိတယ်။”\nဗန်းမော် သံချပ်ကာ တပ်ရင်းကနေ သံချပ်ကာကား ၇ စီး သိမ်းဆည်းရကြောင်းလည်း KIA ပြန်ကြားရေးဌာနက သတင်းထုတ်ပြန်ထားပါတယ်။ လောလောဆည်မှာတော့ KIA ပူးပေါင်းတပ်တွေက မြို့ပေါ်ရပ်ကွက် အတော်များများကို ထိန်းချုပ်ထားပြီး စစ်ကောင်စီတပ်တွေက တပ်စခန်းနေရာမှာ ရှိနေကြောင်း ဗိုလ်မှူးကြီးနော်ဘူက ပြောပါတယ်။\nဗန်းမော်မြို့မှာ တိုက်ပွဲပြင်းထန်နေချိန်မှာ တနင်္ဂနွေနေ့ ညနေပိုင်း KIA ရဲ့ ဌာနချုပ်ဟောင်း လိုင်စင်ဘက်ကို စစ်ကောင်စီက လေကြောင်းက ဗုံးကြဲတိုက်ခိုက်တာနဲ့ပတ်သက်လို့တော့ စုံစမ်းနေဆဲရှိကြောင်းလည်း ဗိုလ်မှူးကြီးနော်ဘူက ပြောပါတယ်။\n“ ညနေပိုင်း လေကြောင်းကနေ ဗုံးကြဲတယ်လို့တော့ ပြောတယ်။ ဒါပေမဲ့ အခု စုံစမ်းနေဆဲပဲဖြစ်ပါတယ်။ ဘယ်လောက်ထိ သေချာသလဲ။ ဘယ်မှာ ကြဲတာလဲဆိုတာကတော့ အတိအကျတော့ မကြားရသေးပါဘူး။”\nဗန်းမော်မြို့မှာ စစ်ကောင်စီဘက်က စစ်ဆင်ရေးကွပ်ကဲမှုဌာနချုပ် (စကခ) ၂၁ ၊ခြေလျင်တပ်ရင်း ၄ ရင်း၊ အမြောက်တပ်၊ သံချပ်ကာတပ်တပ်အပြင် ဆက်သွယ်ရေးတပ်၊ ဆေးတပ်၊ အင်ဂျင်နီယာတပ်၊ စစ်မြေပြင် စစ်လက်နက် ပစ္စည်းတပ်၊ ထောက်ပံ့ရေးတပ်စတဲ့ လက်ရုံးတပ်ဖွဲ့တွေ အခြေစိုက်ထားတာဖြစ်ပါတယ်။ဗန်းမော်တိုက်ပွဲအခြေအနေ၊ ထိခိုက်ဒဏ်ရာရတဲ့ သတင်းတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသေးသလို ဗွီအိုအေအနေနဲ့ သီးခြား အတည်ပြုချက်ရဖို့ ကြိုးစားနေဆဲဖြစ်ပါတယ်။",
    "domain": "News",
    "url": "https://burmese.voanews.com/a/bhamo-controlled-by-kia-and-alliance-forces/7951450.html"
  },
  {
    "id": "6f0687e0-fea5-42f5-b8d9-cbbc3b6bbbd8",
    "title": "တောင်ကုတ်ကို စစ်တပ်ဗုံးကြဲတိုက်ခိုက်",
    "text": "စစ်တပ်နဲ့ AA အာရက္ခတပ်တော်ကြား တိုက်ပွဲတွေဖြစ်နေတဲ့ ရခိုင်ပြည်နယ်ထဲက တောင်ကုတ်မြို့နယ်ကို စစ်တပ်က ဗုံးကြဲခဲ့လို့ ကလေးငယ် ၁ ယောက် အပါအဝင် အရပ်သား ၄ ယောက် သေဆုံးခဲ့ပါတယ်။ စက်တင်ဘာလထဲက နေ့စဉ် ရက်ဆက်ဆိုသလို စစ်တပ်ရဲ့ လေကြောင်း ဗုံးကြဲမှုတွေမှာ အရပ်သားတွေ သေဆုံးနေတဲ့ အခြေအနေအကြောင်း ရန်ကုန်က ပေးပို့တဲ့သတင်းကို အခြေခံပြီး တင်ပြထားပါတယ်။\nစစ်တပ်နဲ့ အာရက္ခတပ်တော် AA ကြား စစ်ရေးတင်းမာနေတဲ့ ရခိုင်ပြည်နယ်တောင်ပိုင်းကို စစ်တပ်က ဒီနေ့ မနက်ပိုင်းက ဝေဟင်ကနေ ဗုံးကြဲတိုက်ခိုက်ခဲ့ပါတယ်။ ဗုံးကြဲမှုအတွင်း ကင်းတောင်စံပြကျေးရွာက ကလေး ၁ ယောက်အပါအဝင် ဒေသခံ ၄ ယောက် သေဆုံးပြီး ၁၃ ယောက် ဒဏ်ရာရခဲ့တယ်လို့ ရခိုင်ပြည်နယ်ထဲက စစ်ရေးအခြေအနေကို စောင့်ကြည့်နေသူတဦး ကပြောပါတယ်။\n“တောင်ကုတ်မြို့နယ် ကင်းတောင်ကျေးရွာကို နိုဝင်ဘာလ ၄ ရက် ကျနော်တို့ ရခိုင်စကား နဲ့ဆိုရင်တော့ မနက်အစောကြီးပေါ့နော်၊ အာရုံတက်ချိန်မှာ စစ်ကောင်စီက ဂျက်ဖိုက်တာ တစီးနဲ့လာပြီးတော့ ဗုံးကြဲသွားတာ။ အဲဒီမှာ အရပ်သား ကလေးတဦးအပါအဝင် ၄ ဦးသေ ဆုံးတယ်။၁၃ ယောက်ကတော့ ဒဏ်ရာအပြင်းအထန်ရရှိသွားတယ်။”\nလက်ရှိဗုံးကြဲခံရတဲ့ ကင်းတောင်စံပြကျေးရွာဟာ တောင်ကုတ်မြို့ကနေ မိုင် ၁၀ လောက် အကွာမှာ ရှိတည်ပါတယ်။ ၂ ဘက်တိုက်ပွဲမရှိဘဲ စစ်တပ်ဘက်က ရုတ်တရက် ဗုံးလာကြဲသွားတာကြောင့် ဒေသခံတွေ စိုးရီမ်နေကြပါတယ်။\nရခိုင်ပြည်နယ်မှာ မြို့နယ် ၁ဝ ခုနဲ့ တပ်စခန်းတော်တော်များများကို AA ဘက်က သိမ်း ပိုက်နိုင်ခဲ့ပြီးနောက်မှာ စစ်တပ်ဘက်က မြေပြင်တိုက်ပွဲတွေထက် လေကြောင်းကိုအဓိကထားပြီး တိုက်ပွဲမရှိတဲ့ နေရာတွေကိုပါ ဗုံးကြဲတိုက်ခိုက်နေပါတယ်။ အောက်တိုဘာလ ၂ ရက် ဗုဒ္ဓဟူးနေ့ကလည်း တောင်ကုတ်မြို့နယ် ခေါင်းလောင်းတူကျေးရွာကို လေကြောင်းကနေ ပစ်ခတ်ခဲ့တာကြောင့် အရပ်သားတဦး ဒဏ်ရာရရှိခဲ့ပါတယ်။\nရခိုင်ပြည်နယ်အပါအဝင် နိုင်ငံအနှံမှာ စစ်ကောင်စီအနေနဲ့ အခုလို အရပ်သားတွေကို ပစ်မှတ်ထားပြီးတော့ လေကြောင်း တိုက်ခိုက်မှုတွေ လုပ်ဆောင်နေတာကို တိုင်းရင်းသား လက်နက်ကိုင်တပ်တွေအနေနဲ့ လည်းကာကွယ်ပေးနိုင်တဲ့ အနေအထားမရှိသေးတာကြာင့် ဒေသခံတွေအနေနဲ့ ကိုယ့်နည်းကိုယ့်ဟန်နဲ့ ဘေးလွတ်အောင် နေနေကြရတယ်လို့ ရခိုင်အရေးလေ့လာသုံးသပ်သူ ဦးဖေသန်းကပြောပါတယ်။\n“နိုင်ငံတကာကလည်း လေကြောင်းရန်ကာကွယ်ရေးအတွက် ထောက်ပံ့တာမတွေ့ရဘူး၊ စစ်ကောင်စီကို ပြစ်တင်ရှုံ့ချတာတို့ တားစီးတာတို့ ဖိအားပေးတာတို့ အဲလို ထိထိရောက် ရောက်လုပ်တာလည်းမရှိဘူး၊ တဘက် တော်လှန်ရေး တပ်ဖွဲ့တွေမှာလည်း စစ်လေယာဉ်တွေ ကို ကာကွယ်နိုင်တဲ့ လက်နက်တွေ အခုထက်ထိ မတွေ့ရသေးဘူး၊ ဒါကြောင့် ပြည်သူတွေပဲ ကိုယ့်နည်း ကိုယ့်ဟန်နဲ့ ဗုံးခိုကျင်းတူးတာတို့ စေးဘေးလွတ်ရာကို ထွက်ပြေးတာတို့ အစုလိုက် အပြုံနဲ့ မနေပဲ လူစုခွွဲပြီးတော့ နေကြတာတို့ ကိုယ့်နည်းကိုယ့်ဟန်နဲ့ အဲလိုပဲ ခုခံနေရ တယ်။ သက်သာအောင် အဲလို ကာကွယ်နေကြတဲ့ သဘောပဲ ရှိပါတယ်။”\nစစ်ကောင်စီအနေနဲ့ လက်နက်ကိုင်အချင်းချင်းတိုက်ကြတဲ့ တိုက်ပွဲမှာ အရပ်သားတွေကို ပစ်မှတ်ထားတိုက်ခိုက်တာတွေ မလုပ်သင့်ဘူးလို့လည်း သူကပြောပါတယ်။\n“သူတို့က အခုထိ ပိုပိုပြီးတော့ ဒီလို ပြည်သူတွေကို အဓိကထားပြီးတော့ တိုက်လာတယ်ပေါ့၊ ဒါကတော့ မဖြစ်သင့်ဘူး၊ ပြည်သူတွေကို စစ်ရေးပစ်မှတ်အနေနဲ့ သုံးတယ်ဆိုတာ စစ်ရာဇဝတ်မှုပေါ့၊ လူသားမျိုးနွယ်ကို သတ်ဖြတ်တဲ့ အမှုပေါ့နော်၊ နို်င်ငံတကာမှာလည်း ဒီလိုကိစ္စတွေအတွက် ဥပဒေတွေလည်းရှိတယ်၊ ဒါတွေကို မျက်ကွယ်ပြုပြီးတော့ ထင်ရာစိုင်းနေမယ်ဆိုရင်တော့ တကယ့်ကို သမိုင်းဆိုးမှတ်တမ်းနဲ့ အဆုံးသတ်သွားမယ်။ သူတို့ဖြစ်ချင်သလို တော်လှန်ရေးတပ်ဖွဲ့တွေကို နိုင်နှင်းနိုင် မှာမဟုတ်ဘူး။ ကျနော်တို့တနေ့နေ့ နို်င်ငံရေးအရ ဖြေရှင်းချင်ရင်လည်း ဖြေရှင်းလာရမယ်။ ဘာပဲပြောပြောတာ သမိုင်းအမဲစက်မတင်ဖို့တော့ မြန်မာစစ်တပ်အနေနဲ့ ဆင်ခြင်သင့်တယ်လို့ မြင်ပါတယ်။ ”\nရခိုင်ပြည်နယ်မှာ စစ်ကောင်စီနဲ့ အာရက္ခတပ်တော် AA ကြား တကျော့ပြန်တိုက်ပွဲတွေ ဖြစ်ပွားနေတာအခုဆိုရင် ၁ဝ လကျော်နေပါပြီ။ AA ဘက်က မြို့နယ် ၁၀ ခုကို သိမ်းပိုက် ထိန်းချုပ်ထားပြီး အမ်း မောင်တောနဲ့ ဂွမြို့နယ်တွေကို ဆက်လက် ထိုးစစ်ဆင်တိုက်ခိုက်နေတာကြောင့် ၂ ဘက် တိုက်ပွဲတွေ ပြင်းထန်နေပါတယ်။ လေကြောင်း တိုက်ခိုက်မှုတွေကိုလည်း စစ်တပ်က နေ့စဉ်နေ့တိုင်းလုပ်ဆောင်နေတာကြောင့် အရပ်သား သေဆုံးဒဏ်ရာရတာတွေလည်း တိုးလာနေပါတယ်။ ရခိုင်အခြေစိုက်သတင်းမီဒီယာတခုဖြစ်တဲ့ DMG က ကောက်ယူထားတဲ့ စာရင်းအရ ရခိုင်ပြည်နယ်မှာ ပြီးခဲ့တဲ့ စက်တင်ဘာလ အတွင်း စစ်ကောင်စီရဲ့ လေကြောင်း ပစ်ခတ်မှုကြောင့် သေဆုံးဒဏ်ရာရသူအရပ်သား ၈၅ ထက်မနည်းရှိပါတယ်။",
    "domain": "News",
    "url": "https://burmese.voanews.com/a/airstrike-in-taungkoke-rakhine/7810277.html"
  },
  {
    "id": "22b99d75-0534-4c20-89db-68c04d9e3c27",
    "title": "သန်းခေါင်စာရင်း ကောက်ခံနေမှု ရက်ထပ်တိုး",
    "text": "မြန်မာနိုင်ငံတဝန်း အောက်တိုဘာလ ၁ ရက်နေ့က စတင်တဲ့ ၁၅ ရက်ကြာ သန်းခေါင်စာရင်း ကောက်ယူတာတွေ ဒီသီတင်းပတ်ထဲ အဆုံးသတ်သွားပေမဲ့ လက်တွေမှာ မပြီးစီးတဲ့ ဒေသတွေ အများအပြား ကျန်နေတာကြောင့် နောက်ထပ် ၁၅ ရက်ထပ်တိုး သတ်မှတ်လိုက်တယ်လို့ စစ်ကောင်စီ လူဝင်မှုကြီးကြပ်ရေးနဲ့ ပြည်သူ့အင်အား ဝန်ကြီးဌာန တာဝန်ရှိသူတဦးက ဗွီအိုအေကို ပြောပါတယ်။\nပြည်လုံးကျွတ် လူဦးရေနဲ့ အိမ်အကြောင်းအရာ သန်းခေါင်စာရင်း ကောက်ယူတာကို (၁၀) နှစ်တစ်ကြိမ် ကောက်ယူဖို့ လျာထားပြီး ပြီးခဲ့တဲ့ ၂၀၁၄ တုန်းကနောက်ဆုံး ကောက်ယူခဲ့တာကြောင့် တနိုင်ငံလုံးအတိုင်းအတာနဲ့ သန်းခေါင်စာရင်းအသစ်ပြန်ကောက်ယူတာဖြစ်ပါတယ်။ တချိန်တည်းမှာ ရှေ့နှစ် ရွေးကောက်ပွဲ ကျင်းပဖို့ ပြင်ဆင်နေတဲ့အတွက် ဒီလို သန်းခေါင်စာရင်းဟာ ရွေးကောက်ပွဲမှာ မဲစာရင်းတိကျဖို့ ရည်ရွယ်တာလို့ စစ်ကောင်စီက ပြောဆိုထားပါတယ်။\nဒါပေမဲ့လည်း နိုင်ငံတဝန်း လက်နက်ကိုင် ပဋိပက္ခတွေပြင်းထန်နေပြီး ရေဘေး အန္တရယ်ရင်ဆိုင်နေရချိန်၊ လူတွေသန်းနဲ့ချီ အိုးအိမ်စွန့်စွာထွက်ပြေးနေချိန်မှာ ကောက်ခံတာဖြစ်တဲ့အတွက် သန်းခေါင်စာရင်းကောက်ခံသူတွေရဲ့ လုံခြုံရေးကို စိုးရိမ်ရသလို၊ စာရင်းတိတိကျကျ ရဖို့ ခက်ခဲတဲ့အကြောင်း ပြည်တွင်းက လေ့လာသုံးသပ်သူတွေက ပြောပါတယ်။ စစ်တပ်ကို ဆန့်ကျင်တိုက်ခိုက်နေသူတွေနဲ့ ပတ်သက်လို့ သတင်းအချက်အလက် ရအောင် ကြိုးစားတဲ့ လုပ်ရပ်ဆိုပြီး ဝေဖန်ချက်တွေလည်း ထွက်ပေါ်နေသလို ပြည်နယ် နေရာတော်တော်များများ ဖြေမဲ့သူ မရှိဘူးလို့လည်း ဒေသခံတွေက VOA ကို ပြောဆိုပါတယ်။\nလူထုရဲ့ ပူးပေါင်းပါဝင်မှု အပြည့်အဝမရသလို၊ လက်နက်ကိုင် တိုက်ခိုက်နေတဲ့ အဖွဲ့အစည်းတွေကလည်း သူတို့နဲ့ သက်ဆိုင်ရာနယ်မြေတွေကို မလာဖို့ စာရင်းကောက်တဲ့သူတွေကို သတိပေးနေပါတယ်။ ၁၅ ရက်အတွင်း မပြီးစီးသေးတဲ့ ဒေသတွေအများအပြားရှိသလို ကောက်ယူချိန်မှာ ဖြေဆိုမယ့်သူမရှိတဲ့ အခက်အခဲတွေ ရင်ဆိုင်နေရတဲ့အကြောင်း လူဝင်မှုကြီးကြပ်ရေးနဲ့ပြည်သူ့အင်အားဦးစီးဌာနကလည်း ဗွီအိုအေကိုအတည်ပြုပါတယ်။",
    "domain": "News",
    "url": "https://burmese.voanews.com/a/census-extension-in-myanmar/7827347.html"
  },
  {
    "id": "b7e7c8f8-930d-4d52-aad4-9afd88f4bea8",
    "title": "လက်နက်ကိုင်ပဋိပက္ခတွေကြောင့် ဇန်နဝါရီလအတွင်း စစ်ဘေးရှောင် သုံးသောင်းကျော်ရှိခဲ့",
    "text": "စစ်အာဏာသိမ်းမှု (၄) နှစ်တာရှိလာချိန်မှာ လက်နက်ကိုင်ပဋိပက္ခတွေ လျော့နည်းသွားခြင်းမရှိဘဲ နိုင်ငံတဝန်း လက်နက်ကိုင် ပဋိပက္ခတွေ ကျယ်ကျယ်ပြန့်ပြန့် ဆက်လက်ဖြစ်ပွားနေတာကို တွေ့ရပါတယ်။ သတင်းမီဒီယာတွေနဲ့ လက်နက်ကိုင်အဖွဲ့အစည်းတွေရဲ့ ဖေါ်ပြမှုတွေကို လေ့လာစောင့်ကြည့်မှုအရ ၂၀၂၅ ခုနှစ်ရဲ့ ပထမလ ဖြစ်တဲ့ ဇန်နဝါရီလ တလတာအတွင်းမှာ စစ်ကောင်စီက လေကြောင်းတိုက်ခိုက်မှုတွေ အပါအဝင်၊ စစ်ကြောင်းထိုးဝင်ရောက်ပြီး အရပ်သားနေအိမ်တွေကို မီးရှို့ဖျက်ဆီးတာကြောင့်၊ အရပ်သားပြည်သူနေအိမ်အလုံးပေါင်း (၄၃၇) ထက်မနည်း ပျက်စီးဆုံးရှုံးခဲ့ရတာကို တွေ့ရပါတယ်။\n၂၀၂၅ ခုနှစ် ဇန်နဝါရီလအတွင်း နိုင်ငံတဝန်း မြို့ပေါင်း (၄၀) ထက်မနည်းကို လေကြောင်းကနေ ဗုံးကျဲတိုက်ခိုက်မှု ( ၇၄ ) ကြိမ်ထက်မနည်း တိုက်ခိုက်ခဲ့ပြီး အဲ့ဒီအထဲက (၆၅) ကြိမ်ထက်မနည်းဟာ အရပ်သားပစ်မှတ်တွေကို တိုက်ခိုက်ခဲ့တာဖြစ်ပါတယ်။ စစ်ကောင်စီက လေကြောင်းကနေ ဗုံးကျဲတိုက်ခိုက်မှုတွေလုပ်ဆောင်ရာမှာ ဒရုန်းအသုံးပြုတိုက်ခိုက်ခြင်းတွေနဲ့ စက်တပ်လေထီးနဲ့ တိုက်ခိုက်မှုတွေလည်း လုပ်ဆောင်လာခဲ့တာတွေ့ရပါတယ်။\nဇန်နဝါရီလအတွင်း မကွေးတိုင်း၊စစ်ကိုင်းတိုင်းနဲ့ မန္တလေးတိုင်းဒေသတွေက မြို့နဲ့ ကျေးရွာတွေကို စစ်ကောင်စီတပ်တွေက စစ်ကြောင်းထိုးဝင်ရောက်ပြီး အရပ်သားနေအိမ်တွေကို မီးရှို့ဖျက်ဆီးမှု အများဆုံးလုပ်ဆောင်ခဲ့ပါတယ်။ စစ်ကောင်စီနဲ့ လက်အောက်ခံတပ်တွေရဲ့ မီးရှို့ဖျက်ဆီးမှုကြောင့် မကွေးတိုင်းအတွင်းမှာ အရပ်သားနေအိမ်အလုံးပေါင်း (၂၂၆) လုံးထက်မနည်း ပျက်စီးဆုံးရှုံးခဲ့ရပြီး မန္တလေးနဲ့ စစ်ကိုင်း ဒေသတွေမှာ အရပ်သားနေအိမ်အလုံးပါင်း (၂၀၀) ထက်မနည်း ပျက်စီးဆုံးရှုံးခဲ့ရပါတယ်။\nစစ်ကောင်စီရဲ့ လေကြောင်းတိုက်ခိုက်မှုတွေအပါအဝင်၊ လက်နက်ကြီးနဲ့ ပစ်ခတ်တိုက်ခိုက်မှု၊ စစ်ကြောင်းထိုးဝင်ရောက်စဉ် သတ်ဖြတ်မှုတွေကြောင့် အရပ်သားပြည်သူသေဆုံးမှုက ( ၁၅၄) ဦးထက်မနည်းရှိခဲ့ပြီး၊ (၁၇၀) ကျော် ထိခိုက်ဒဏ်ရာရရှိခဲ့ပါတယ်။ အရပ်သားပြည်သူထိခိုက်သေဆုံးမှု အနေeJY စစ်ကောင်စီက လေကြောင်းတိုက်ခိုက်မှုကြောင့် (၉၁ ) ဦး၊ ပစ်ခတ်သတ်ဖြတ်မှုကြောင့် (၃) ဦး၊ လက်နက်ကြီးဖြင့် ပစ်ခတ်မှုကြောင့် (၂) ဦး ရှိခဲ့တာကိုတွေ့ရပါတယ်။\nစစ်ကောင်စီက လေကြောင်းကနေ ဗုံးကျဲတိုက်ခိုက်တာကြောင့် (၁၀) ဦးထက်ပိုတဲ့ အရပ်သားပြည်သူ အစုလိုက်အပြုံလိုက်သေဆုံးမှုဖြစ်စဉ် (၂) ကြိမ်ရှိခဲ့တာကို တွေ့ရပါတယ်။ ဇန်နဝါရီလ (၈) ရက်နေ့မှာ ရခိုင်ပြည်နယ်၊ ရမ်းဗြဲမြို့နယ် ကျောက်နီမော်ရွာကို လေကြောင်းကနေ ဗုံးကျဲတိုက်ခိုက်တာကြောင့် အရပ်သားပြည်သူ (၄၀) ကျော်သေဆုံးခဲ့ရပြီး ဇန်နဝါရီလ (၁၁) ရက်နေ့မှာ ကချင်ပြည်နယ်၊ တနိုင်းမြို့နယ်က စန်လွန်ရွှေမှော် ကို လေကြောင်းကနေ ဗုံးကျဲတိုက်ခိုက်ခဲ့တာကြောင့် (၁၅) ဦး ထက်မနည်း သေဆုံးခဲ့ရပါတယ်။ မြောက်ဦးမြို့မှာ အရက္ခတပ်တော်က ဖမ်းဆီးထားတဲ့ စစ်သုံ့ပန်းများထားရှိတဲ့ ယာယီအကျဉ်းစခန်းကို စစ်ကောင်စီက လေကြောင်းကနေ ဗုံးကျဲတိုက်ခိုက်ခဲ့တာကြောင့် စစ်သုံ့ပန်း (၂၈) ဦးသေဆုံးခဲ့ပါတယ်။\nနိုင်ငံတဝန်း လက်နက်ကိုင်တိုက်ပွဲဖြစ်ပွားမှုက ဇန်နဝါရီလအတွင်း တိုက်ပွဲပေါင်း အကြိမ် (၂၆၀) ထက်မနည်းရှိခဲ့ပြီး ကချင်ပြည်နယ်၊ ရှမ်းပြည်နယ်တောင်ပိုင်း နဲ့ မကွေးတိုင်းတို့မှာ တိုက်ပွဲတွေ ပြင်းထန်ခဲ့ပါတယ်။ဇန်နဝါရီလအတွင်းမှာ ရခိုင်ပြည်နယ်နဲ့ ထိစပ်နေတဲ့ ဧရာ၀တီတိုင်းအတွင်းက မြို့နယ်တွေမှာရှိတဲ့ ကျေးရွာတွေမှာပါ တိုက်ပွဲတွေ ဖြစ်ပွားလာခဲ့သလို ရခိုင်ပြည်နယ်နဲ့ ထိစပ်နေတဲ့ မကွေးတိုင်းနဲ့ ပဲခူးတိုင်းတို့အတွင်းမှာလည်း အာရက္ခတပ်တော်(အေအေ) ပူပေါင်းတွေနဲ့ စစ်ကောင်စီတပ်တွေကြား တိုက်ပွဲတွေ ပြင်းထန်ခဲ့ပါတယ်။ တနင်္သာရီတိုင်းအတွင်းမှာလည်း စစ်ကောင်စီက စစ်ကြောင်းထိုးလာတာတွေကြောင့် တိုက်ပွဲတွေဖြစ်ပွားခဲ့ပါတယ်။ ၂၀၂၅ ခုနှစ် ဇန်နဝါရီလအတွင်း ကချင်ပြည်နယ်မှာ KIA ပူးပေါင်းတွေက မံစီမြို့ကို သိမ်းပိုက်နိုင်ခဲ့ပြီး ဗန်းမော်မြို့ကို သိမ်းပိုက်နိုင်ရေး တိုက်ပွဲများဖေါ်ဆောင်နေတာကြောင့် တိုက်ပွဲတွေပြင်းထန်ခဲ့ပါတယ်။ ရှမ်းပြည်နယ်တောင်ပိုင်းနဲ့ ကယားပြည်နယ်အစပ်က မိုးဗြဲမြို့ကို ပြန်လည်ထိန်းချုပ်နိုင်ဖို့ စစ်ကောင်စီက အင်အားသုံး စစ်ကြောင်းထိုးနေတာကြောင့် တိုက်ပွဲတွေ ပြင်းထန်ခဲ့ပါတယ်။\nကရင်ပြည်နယ်မှာလည်း ဖာပွန်မြို့နယ်အတွင်းက ကတိုင်တိစခန်းကို သိမ်းပိုက်နိုင်ရေး KNLA တော်လှန်ရေးပူးပေါင်းတပ်တွေက အပြင်းအထန် ထိုးစစ်ဆင်တိုက်ခိုက်နေတာကြောင့် တိုက်ပွဲများပြင်းထန်ခဲ့ပြီး စစ်ကောင်စီဘက်ကလည်း စခန်းမကျရေး လေကြောင်းပစ်ကူများ အသုံးပြု၍ တိုက်ခိုက်ခဲ့ပါတယ်။ မကွေးတိုင်းအတွင်းမှာတော့ ရခိုင်ပြည်နယ်နဲ့ ထိစပ်နေတဲ့ ငဖဲမြို့နယ်အတွင်းမှာ တိုက်ပွဲတွေပြင်းထန်ခဲ့သလို၊ ရခိုင်ပြည်နယ်နဲ့ မကွေးတိုင်းကို ဆက်သွယ်ထားတဲ့ အမ်းတောင်ကြားလမ်းပိုင်းမှာလည်း တိုက်ပွဲတွေပြင်းထန်ခဲ့ပါတယ်။",
    "domain": "News",
    "url": "https://burmese.voanews.com/a/armed-fightings-myanmar-january-2025/7972326.html"
  },
  {
    "id": "18d7516e-a16b-4f04-93b0-cb01cc0fb4b2",
    "title": "မင်းတပ်နဲ့ ဖလမ်းမှာ တိုက်ပွဲတွေ ဆက်လက်ပြင်းထန်",
    "text": "ချင်းပြည်နယ်၊ မင်းတပ်နဲ့ ဖလမ်း မြို့ သိမ်းတိုက်ပွဲ ထိုးစစ်ဆင်နေတဲ့ ချင်းညီနောင်စစ်ဆင်ရေးမှာ စစ်ကောင်စီရဲ့ တပ်စခန်းတွေအပြင် လက်နက်တွေကိုပါ သိမ်းယူထားနိုင်ပြီလို့ ချင်းညီနောင်အဖွဲ့က ဒီဇင်ဘာ ၂၀ရက်နေ့မှာ သတင်းထုတ်ပြန်လိုက်ပါတယ်။ ဒါ့အပြင် တိုက်ပွဲအတွင်းမှာ စစ်ကောင်စီဘက်က လက်နက်ချအညံ့ခံတာလည်း ရှိခဲ့တယ်လို့ ပြောပေမဲ့ စစ်ကောင်စီဘက်ကတော့ တစုံတရာ မထုတ်ပြန်သေးပါဘူး။ မင်းတပ်နဲ့ ဖလမ်းမြို့တို့က နှစ်ဘက် တိုက်ပွဲတွေ အခြေအနေ ရန်ကုန်က သတင်းပေးပို့ထားပါတယ်။\nချင်းပြည်နယ်၊ မင်းတပ်နဲ့ ဖလမ်းမြို့မှာ ပြီးခဲ့တဲ့ နိုဝင်ဘာလ ၉ ရက်နေ့ကစပြီး ချင်းညီနောင် စစ်ဆင်ရေးတရပ် စတင်လိုက်ပြီး ချင်းညီနောင်အဖွဲ့နဲ့ စစ်ကောင်စီကြား တိုက်ပွဲတွေ ပြင်းထန်လာတာပါ။ တိုက်ပွဲအတွင်းမှာ စစ်ကောင်စီဘက်က လေကြောင်းတိုက်ခိုက်တာ၊ လက်နက်ကြီးနဲ့ ပစ်ခတ်တာတွေ ရှိနေတဲ့ကြားက တပ်စခန်းတော်တော်များများကို သိမ်းယူနိုင်ခဲ့တယ်လို့ ချင်းညီနောင်အဖွဲ့က ဒီဇင်ဘာ ၂၀ရက်နေ့မှာ သတင်းထုတ်ပြန်လိုက်ပါတယ်။ ချင်းညီနောင်ပြောခွင့်ရ ဆလိုင်းယောမန်က တိုက်ပွဲအတွင်း လေကြောင်းတိုက်ခိုက်မှုတွေ နေ့စဉ်ဆိုသလိုရှိနေတယ်လို့ ပြီးခဲ့တဲ့ ရက်ပိုင်းတုန်းက VOA ကို ဖြေကြားထားပါတယ်။\n\"လေကြောင်း တိုက်ခိုက်မှုတွေကတော့ ကျနော်တို့ မြို့သိမ်းစစ်ဆင်ရေး စတင်တဲ့ နိုဝင်ဘာ ၉ ရက်နေ့ကတည်းကပဲ။ နေ့စဉ်နီးပါးပါပဲ၊ တလကျော်ကျော်၊ တရက်မပျက်လို့ ပြောရမှာပဲ။ လေကြောင်းတိုက်ခိုက်မှုတော့ တောက်လျှောက်ရှိပါတယ် ခင်ဗျ။ မြို့သည် စစ်ကောင်စီ ကင်းစင်သလိုမျိုး၊ မြို့ကို အလုံးစုံထိန်းချုပ် နိုင်တာမျိုးတော့ မဟုတ်သေးပါဘူးခင်ဗျ။\"\nမင်းတပ်မြို့ပေါ်မှာ စစ်ကောင်စီတပ်နဲ့ ရဲတပ်ဖွဲ့ဝင်တွေ တပ်စွဲထားတဲ့ စံမင်းသီရိစေတီကုန်း၊ ဝန်ထမ်းအိမ်ရာလိုင်းခန်း (စံပြရပ်ကွက်)၊ ခရိုင်ဆောက်လုပ်ရေးဝင်း၊ တာဝါတိုင်ကုန်း၊ ဟိုတယ် (မင်းတပ်)၊ မြလေးပွင့်စေတီကုန်း၊ ၄ မိုင်ကုန်းတို့ကို တိုက်ခိုက်သိမ်းပိုက်ခဲ့တယ်လို့ ဒီကနေ့ထုတ်ပြန်ချက်မှာ ဖော်ပြထားပါတယ်။ ဒါ့အပြင် မင်းတပ်ခရိုင် / မြို့နယ်ရဲတပ်ဖွဲ့ဝင်းက စစ်ကောင်စီတပ်ဖွဲ့ဝင်နဲ့ ရဲတပ်ဖွဲ့ဝင်ပေါင်း ၁၂၃ ဦးအပါအဝင် သူတို့ရဲ့ မိသားစုဝင်တွေဟာ ဒီဇင်ဘာလ ၁၅ ရက်နေ့မှာ လက်နက်ချအညံ့ခံခဲ့ကြတယ်လို့ ပြောပါတယ်။\nဖလမ်းမြို့သိမ်း စစ်ဆင်ရေးမှာ ဖလမ်းခရိုင်ရဲတပ်ဖွဲ့ရုံး၊ ဖလမ်းမြို့နယ်ရဲတပ်ဖွဲ့ရုံး၊ ဆောက်လုပ်ရေးရုံး၊ အထွေထွေအုပ်ချုပ်ရေးရုံးနဲ့ ဆေးရုံကုန်းနေရာတွေကို တိုက်ခိုက်သိမ်းပိုက်နိုင်ခဲ့တယ်လို့ ထုတ်ပြန်ထားပါတယ်။ ရဲတပ်ဖွဲ့ဝင် ၄၅ ဦးကတော့ လက်နက်ခဲယမ်းတွေနဲ့အတူ နိုဝင်ဘာလ ၁၂ ရက်နေ့ကတည်းက လက်နက်ချအညံံ့ခံခဲ့တယ်လို့ ပြောပါတယ်။\nမင်းတပ်နဲ့ ဖလမ်းမှာ ကျန်ရှိနေသေးတဲ့ စစ်ကောင်စီတပ်စခန်းတွေကို အပြီးသတ်သိမ်းပိုက်နိုင်ဖို့ ပြင်းပြင်းထန်ထန် ဆက်လက်ပြီး ထိုးစစ်ဆင်တိုက်ခိုက်သွားမယ်လို့လည်း ချင်းညီနောင်အဖွဲ့က ပြောထားပါတယ်။ မြို့သိမ်းတိုက်ပွဲ ပြင်းထန်နေတာ အချိန် ၁ လကျော်ကြာလာချိန် စစ်ကောင်စီရဲ့ တပ်စခန်းအများအပြားနဲ့ လက်နက်ခဲယမ်းတွေအပြင် လက်နက်ချအညံ့ခံခဲ့တဲ့ အင်အားတော်တော်များများ ရှိနေတဲ့အကြောင်း ချင်းညီနောင်ဘက်က ဖော်ပြလာတာပါ။ တိုက်ပွဲပြင်းထန်နေချိန် လေကြောင်းတိုက်ခိုက်မှုက ဆက်ရှိနေပြီး၊ ဒေသခံတွေကတော့ ထွက်ပြေးတိမ်းရှောင်နေကြတုန်းပါ။ တိုက်ပွဲနဲ့ ဆက်သွယ်ရေး၊ လမ်းကြောင်း အခက်အခဲတွေကြောင့် ဒေသတွင်းက အခြေအနေတွေကို အသေးစိတ်မသိရသေးဘူးလို့ စစ်ရှောင်နေကြတဲ့ ဒေသခံတွေက ပြောပါတယ်။\nစစ်ကောင်စီတပ်ကို တိုက်ခိုက်နေတဲ့ (Chin Brotherhood) ချင်းညီနောင်အဖွဲ့မှာ ဇိုမီးဖက်ဒရယ်အစည်းအရုံး၊ ချင်းအမျိုးသားအဖွဲ့ချုပ်၊ ချင်းအမျိုးသားကောင်စီ (မင်းတပ်)၊ မရာနယ်မြေအုပ်ချုပ်ရေးကောင်စီ၊ ချင်းကာကွယ်ရေးတပ်ဖွဲ့ (ကန်ပက်လက်) နဲ့ ချင်းလဲန်းကာကွယ်ရေးတပ်ဖွဲ့ (မတူပီ) တပ်မဟာ (၁) တို့ ပါဝင်ပါတယ်။ချင်းပြည်နယ်ဘက်က စစ်ရေးအခြေအနေနဲ့ပတ်သက်လို့ စစ်ကောင်စီဘက်ကတော့ တစုံတရာ ထုတ်ပြန်တာမျိုး မရှိသေးပါဘူး။",
    "domain": "News",
    "url": "https://burmese.voanews.com/a/7908893.html"
  },
  {
    "id": "5fc50637-f29b-4743-9775-3b964bce9ecf",
    "title": "မြန်မာ့အရေး ဆွေးနွေးဖြေရှင်းဖို့ အမေရိကန်နဲ့ အင်ဒိုနီးရှားသမ္မတတို့ တိုက်တွန်း",
    "text": "မြန်မာနိုင်ငံမှာ ၂၀၂၁ ခုနှစ် စစ်အာဏာသိမ်းပြီးနောက်ပိုင်း ဖြစ်ပေါ်လာတဲ့ ပဋိပက္ခတွေမှာ ပါဝင်ပတ်သက်နေသူတွေအားလုံးက တွေ့ဆုံ ဆွေးနွေးမှုဖြစ်ပေါ်ရေးအတွက် ဝိုင်းဝန်း လုပ်ဆောင်ကြဖို့ အမေရိကန်သမ္မတ Joe Biden နဲ့ အင်ဒိုနီးရှားသမ္မတ Prabowo Subianto တို့က တောင်းဆိုလိုက်ပါတယ်။\nမြန်မာ့အရေးပြေလည်ရေး အာဆီယံကအဓိက ဦးဆောင်လုပ်ဆောင်နေမှုကို အမေရိကန်က ထောက်ခံကြောင်း၊အာဆီယံ ဘုံသဘောတူညီချက် (၅) ချက် အကောင်အထည်ဖော်ရေးနဲ့ ကုလသမဂ္ဂအတွင်းရေးမှူးချုပ်ရဲ့ မြန်မာနိုင်ငံဆိုင်ရာ အထူးကိုယ်စားလှယ်ရဲ့ လုပ်ဆောင်နေမှူတွေကို အမေရိကန်က အပြည့်အဝ ထောက်ခံကြောင်း သမ္မတ Biden က တွေ့ဆုံမှုအတွင်း ပြောကြားခဲ့ပါတယ်။\nဒါ့အပြင် မြန်မာနိုင်ငံမှာ အကြမ်းဖက်မှုတွေ အဆုံးသတ်ရေးနဲ့ အရပ်သားတွေအပေါ် အကြမ်းဖက်မှုတွေ အဆုံးသတ်ရေး သက်ဆိုင်သူအားလုံး ထိန်းထိန်းသိမ်းသိမ်း လုပ်ဆောင်ကြဖို့အတွက်လည်း ခေါင်းဆောင် ၂ ဦးက တောင်းဆိုလိုက်ပါတယ်။ အရပ်သားတွေကို အကာကွယ်ပေးတဲ့ တချိန်ထဲမှာဘဲ ဘေးဒုက္ခရောက်နေသူတွေထံ စာနာမှုအကူအညီတွေ ပို့ပေးနိုင်မယ့် အခြေအနေတွေ ဖန်တီးပေးဖို့လည်း တောင်းဆိုပါတယ်။\nမြန်မာစစ်တပ်အနေနဲ့ အမျိုးသားရင်ကြားစေ့ရေးကို ဦးတည်စေမယ့် တွေ့ဆုံဆွေးနွေးမှုတွေ ဖြစ်ပေါ်လာပြီး အားလုံး ပါဝင်နိုင်တဲ့ ဒီမိုကရေစီစနစ် ပေါ်ထွန်းလာအောင် လုပ်ဆောင်ဖို့အတွက်လည်း ခေါင်းဆောင် ၂ ဦးက တောင်းဆိုပါတယ်။\nအမေရိကန်နိုင်ငံကို ရောက်ရှိနေတဲ့ အင်ဒိုနီးရှားသမ္မတ Prabowo ဟာ မနေ့ နိုဝင်ဘာ ၁၂ ရက်နေ့က သမ္မတ Biden နဲ့ အိမ်ဖြူတော်မှာ တွေ့ဆုံစဉ် ခေါင်းဆောင် ၂ ဦးက အဲဒီလို ပြောကြားလိုက်တာပါ။\nအင်ဒိုနီးရှားဟာ မြန်မာနိုင်ငံမှာ စစ်တပ်က အာဏာသိမ်းပြီးကတည်းက မြန်မာစစ်တပ်အနေနဲ့ ဒီမိုကရေစီ လမ်းကြောင်းပေါ် ပြန်ရောက်အောင် လုပ်ဆောင်ဖို့ ဒေသတွင်းနိုင်ငံတွေထဲမှာ ဖိဖိစီးစီး ပြောဆို ဆွေးနွေးနေတဲ့ နိုင်ငံတခုဖြစ်တဲ့အပြင် ပြီးခဲ့တဲ့ အောက်တိုဘာလဆန်းပိုင်းကလည်း မြန်မာနိုင်ငံမှာ လတ်တလောဖြစ်ပွားနေတဲ့ ပြည်တွင်းစစ် အဆုံးသတ်ရေးအတွက် မြန်မာ့အတိုက်အခံ အင်အားစုတွေနဲ့ နိုင်ငံတကာခေါင်းဆောင်တွေနဲ့ တွေ့ဆုံရေး ကြားဝင်ဆောင်ရွက်ပေးခဲ့ပါတယ်။\nသမ္မတ Biden နဲ့ အိမ်ဖြူတော်မှာ မတွေ့ဆုံခင်မှာတော့ ပြီးခဲ့တဲ့ သီတင်းပတ်မှာ ကျင်းပခဲ့တဲ့ အမေရိကန်သမ္မတရွေးကောက်ပွဲမှာ အနိုင်ရခဲ့တဲ့ သမ္မတလောင်း Donald Trump ကို အင်ဒိုနီးရှားသမ္မတက တယ်လီဖုန်းနဲ့ ချီးကျူးစကား ပြောကြားခဲ့ပါတယ်။\nပြီးခဲ့တဲ့ အောက်တိုဘာလမှာ သမ္မတသစ်အဖြစ် ကျမ်းသစ္စာကျိန်ဆိုခဲ့တဲ့ Prabowo ဟာ အမေရိကန်ကိုရောက်မလာခင် တရုတ်နိုင်ငံကို သွားရောက်ပြီး တရုတ်သမ္မတရှီကျင့်ဖျင်နဲ့ တွေ့ဆုံခဲ့ပါတယ်။",
    "domain": "News",
    "url": "https://burmese.voanews.com/a/indonesia-us-presidents-call-for-myanmar-crisis-solution/7862160.html"
  },
  {
    "id": "2aa17e57-1736-406f-a9b2-251f98a10f6d",
    "title": "အင်းစိန်က နိုင်ငံရေးအကျဉ်းသား ငါးရာ သာယာဝတီထောင်ကိုပြောင်း",
    "text": "ရန်ကုန်၊ အင်းစိန်ထောင်မှာ အကျဉ်းကျခံနေရတဲ့ နိုင်ငံရေးအကျဉ်းသားတွေအပါအဝင် အကျဉ်းသားငါးရာခန့်ကို နိုဝင်ဘာ ၃၀ ရက် မနက်အစောပိုင်းက ပဲခူးတိုင်း၊ သာယာဝတီထောင်ကို ပြောင်းရွှေ့လိုက်တယ်လို့ မြန်မာနိုင်ငံ လုံးဆိုင်ရာ နိုင်ငံရေး အကျဉ်းသားများကွန်ရက် (PPNM) ကပြောပါတယ်။ အကျဉ်းထောင်တွေထဲမှာနိုင်ငံရေးအကျဉ်းသားတွေကို ဖိနှိပ်တာတွေ ဆက်ရှိနေသလို ရိုက်နှက်နှိပ်စက်ခံနေရတာတွေလည်း ရှိနေပါတယ်။ နိုင်ငံရေးအကျဉ်းသားတွေ ထောင်တွင်း ရင်ဆိုင်နေရတဲ့အခြေအနေ ရန်ကုန်က သတင်းပေးပို့ထားပါတယ်။\nစစ်အာဏာသိမ်းကာလ စစ်ကောင်စီလက်ထက် နိုင်ငံတဝန်းက အကျဉ်းထောင်တွေထဲမှာ နိုင်ငံရေးအကျဉ်းသားတွေကို ဖိနှိပ်တာတွေ တိုးလာတယ်လို့ ဝေဖန်မှုတွေ ရှိနေချိန်မှာ နိုင်ငံရေး အကျဉ်းသားတွေကို ထောင်ပြောင်းရွှေ့မှုတွေ လုပ်လာတာပါ။ ဒီတခေါက်မှာတော့ အင်းစိန်ထောင်ကနေ နိုင်ငံရေးအကျဉ်းသားတွေကို ညှင်းပမ်းနှိပ်စက်မှုနဲ့ နာမည်ဆိုးနဲ့ကျော်ကြားတဲ့ သာယာဝတီထောင်ကို နိုင်ငံရေးအကျဉ်းသားတွေအပါအဝင် အကျဉ်းသား ငါးရာခန့်ကို ပြောင်းရွှေ့ခံခဲ့ရတာဖြစ်ပါတယ်။\nမြန်မာနိုင်ငံလုံးဆိုင်ရာ နိုင်ငံရေးအကျဉ်းသားများကွန်ရက် (PPNM) ရဲ့ ဦးဆောင်ကော်မတီဝင် ကိုသိုက်ထွန်းဦးကတော့ နိုင်ငံရေးအကျဉ်းသား တွေကို ဖိနှိပ်တာမှာနာမည်ကြီးတဲ့ သာယာဝတီထောင်ကို နိုင်ငံရေးအကျဉ်းသားတွေ ပြောင်းရွှေ့မှု နဲ့ပတ်သတ်လို့သူကခုလိုပြောပြပါတယ်။\n\"နိုင်ငံရေးအကျဉ်းသား/အကျဉ်းသူအပါအဝင် စုစုပေါင်း ၅၀၀ ဝန်းကျင်လောက်ထောင်ပြောင်းမယ်လို့ သိထားပါတယ်။ အနည်းဆုံးနိုင်ငံရေးအကျဉ်းသား ထက်ဝက်ပါတယ်လို့သိထားပါတယ်။ ဒီနှစ်ထဲ အင်းစိန်ထောင်ကနေ သုံဂကြိမ်ပြောင်းရွှေ့ခဲ့တယ်။ ဒါလေးကြိမ်မြောက်ပြောင်းရွှေ့တာပါ။ အခုလိုထပ်ပို့တာဟာရည်ရွယ်ချက်ရှိတယ်။ သာယာဝတီထောင်ဟာ နိုင်ငံရေးအကျဉ်းသားတွေကို ဖိနှိပ်တဲ့နေရာမှာ စံပြဖြစ်တယ်။ ဖိနှိပ်ဖို့အတွက်ရည်ရွယ်ပြီးမှ ပြောင်းရွှေ့တယ်လို့ပြောချင်ပါတယ်။\"\nသာယာဝတီ အကျဉ်းထောင်ကို ပြောင်းရွှေ့ခံရတဲ့ နိုင်ငံရေးအကျဉ်းသား အရေအတွက်နဲ့ အမျိုးသား၊ အမျိုးသမီး အရေအတွက်ကိုတော့ အတိအကျသိနိုင်ဖို့ စုံစမ်းနေဆဲပါ။ အခုနှစ်အတွင်း အင်းစိန် အကျဉ်းထောင်ကနေ သာယာဝတီ အကျဉ်းထောင်ကို ပြောင်းရွှေ့ခဲ့တဲ့ နိုင်ငံရေး အကျဉ်းသား တထောင်ကျော်ရှိတယ်လို့ နိုင်ကျဉ်းတွေကိုကူညီပေးသူတွေက ပြောပါတယ်။ သာယာဝတီအကျဉ်းထောင် ထောင်ပိုင်ဟာ နိုင်ကျဉ်းတွေကိုဖိနှိပ်တာမှာ နာမည်ကြီးသူတယောက် ဖြစ်တာမို့ အင်းစိန်ထောင်တွင်းက ထောင်အာဏာပိုင်တွေကို ထောက်ပြဝေဖန်သူ၊ နိုင်ငံရေး လှုပ်ရှားမှုအတွင်းမှာ ပါဝင်သူတွေ ကို သာယာဝတီထောင်ဘက်ကို အများဆုံးပို့တာခံရတယ်လို့ နိုင်ငံရေးအကျဉ်းသားဟောင်းတွေက ပြောပါတယ်။\nအင်းစိန် ထောင်တွင်းမှာလည်း ဖိနှိပ်မှုအမျိုးမျိုးရှိနေဆဲပါ။ ပြီးခဲ့တဲ့လက နိုင်ငံရေးအကျဉ်းသားတဦးကို ထောင်တွင်း အခြေအနေ အချက်အလက်မေးမြန်းမှုနဲ့ ရိုက်နှက်ခံခဲ့ရတာရှိခဲ့တယ်လို့ နီးစပ်သူတဦးကပြောပြပါတယ်။ ထပ်ပြီးရိုက်နှက် အငြိုးထားခံရမှာကြောက်တာမို့ ဒဏ်ရာတွေ အတော်သက်သာလာမှမိသားစုကိုပြောပြတယ်လို့ လက်ရှိထောင်ကျနေတဲ့ မိသားစုဝင်အခြေအနေကိုသိတဲ့ နီးစပ်သူတဦးက ဗွီအိုအေကိုပြောပြ ပါတယ်။\n\"ဟိုတလောကတောင်မှ မိဘတွေမသိဘူးလေ။ သူအထိုးအနှက်ခံရတယ်။ ဘယ်သူမှတော့မပြောနဲ့ပေါ့နော် တခြားမီဒီယာ တွေမှာ ပေါက်ရင်အထဲမှာ အနေအစားပြန်ကျပ်သွားမယ် ထိုးခံရတယ် ရင်ဘတ်အောင့်တော့ကျနော်ဆေးတွေဘာတွေမှာတယ်\"\nနောက်ပြီး မကြာသေးခင်ကလည်း ဟင်္သာတအကျဉ်းထောင်မှာ နိုင်ကျဉ်းတဦးကို ထောင်အာဏာပိုင်တဦးက အရက်မူး ကာ အကြောင်းမဲ့ ရိုက်နှက်တာ မျိုးလုပ်ခဲ့လို့ ခံရတာရှိခဲ့တယ်လို့ မြန်မာနိုင်ငံလုံးဆိုင်ရာ နိုင်ငံရေးအကျဉ်းသားများကွန်ရက် (PPNM) ရဲ့ ဦးဆောင်ကော်မတီဝင် ကိုသိုက်ထွန်းဦး က ပြောပါတယ်။\nအကျဉ်းထောင်တွေမှာ အကျဉ်းကျနေသူတွေထောင်ထဲမှာ ဝယ်ယူစားသောက်နိုင်ဖို့ အကျဉ်းဦးစီးဝန်ထမ်းတွေကနေတဆင့် မိသားစုတွေက ငွေကြေးပေးပို့ကြရပါတယ်။ အဲဒီငွေကြေးနဲ့ အကျဉ်းဦးစီးဌာနကဝန်ထမ်းတွေရောင်းချတဲ့ အစားအသောက်တွေကိုဝယ်ယူရတာပါ။ ဒီဖြစ်စဉ်မှာ နိုင်ကျဉ်းမိသားစုဝင်တွေက ထောင်အာဏာပိုင်တဦးကနေတဆင့် ငွေပို့နေရာကနေ မပို့ဖြစ်တော့တာကို အငြိုးထားရိုက်နှက်ခဲ့တယ်လို့ ခံရသူပြောဆိုချက်ကို ကိုသိုက်ထွန်းဦး ကခုလိုပြောပြပါတယ်။\n\"ဟင်္သာတထောင်မှာနိုင်ငံရေးအကျဉ်းသားကိုရိုက်တာပေါ့နော်။ အဓိကကတော့ အဲဒီဝန်ထမ်းကနေတဆင့် အကျဉ်းသားဆီကို မိသားစုဝင်တွေကနေ ပစ္စည်းတွေသွင်းတာရှိခဲ့တယ်။ နောက်ပိုင်း အကျဉ်းထောင်ရဲ့လမ်းကြောင်းကနေပို့တဲ့အခါ အဲဒီဝန်ထမ်းက မူးလာတဲ့အချိန်တွေမှာ ပြောဆိုပြီးမှ သူ့ကို သီးခြားပေါ့နော် လက်ကိုတန်းအပြင်ကိုထုတ်ခိုင်းပြီးတော့ ရိုက်နှက်ခဲ့တာမျိုးတွေဖြစ်ခဲ့တာပါ။ ဖြစ်ဖြစ်ချင်းမှာ ဆေးကုသခွင့်မရခဲ့ဘူး။ လက်တွေယောင်ကိုင်းမှုဒဏ်ကိုဆိုးဆိုးဝါးဝါးခံခဲ့ရပါတယ် \"\nဒီဖြစ်စဉ်တွေနဲ့ပတ်သက်လို့ အကျဉ်းဦးစီးဌာနပြောခွင့်ရသူ၊ စစ်ကောင်စီပြောခွင့်ရဗိုလ်ချုပ်ဇော်မင်းထွန်းတို့ကို ဗွီအိုအေက အကြိမ်ကြိမ်ဆက်သွယ်ပေမယ့် ပြန်ဖြေတာမရှိခဲ့ပါဘူး။\nစစ်တပ်အာဏာသိမ်း သုံးနှစ်ကျော်အတွင်း နိုင်ငံတဝန်း ဖမ်းဆီးခံရသူ သုံးသောင်းဝန်းကျင် (၂၇,၇၄၁ ဦး) ရှိပြီး အဲဒီအထဲ က လူနှစ်သောင်း ကျော် (၂၁,၁၇၉ ဦး) ဟာ ထိန်းသိမ်းခံနေရဆဲဖြစ်တယ်လို့ နိုင်ငံရေးအကျဉ်းသားများ ကူညီစောင့်ရှောက် ရေး အသင်း (AAPP) က ထုတ်ပြန်ထားပါတယ်။ မြန်မာနိုင်ငံလုံးဆိုင်ရာ နိုင်ငံရေးအကျဉ်းသားများကွန်ရက် (PPNM) စာရင်းအရ ၂၀၂၄ခုနှစ် နှစ်စကနေ နိုဝင်ဘာလကုန်ထိ ဆယ့်တစ်လတာ အတွင်း နိုင်ငံရေးအကျဉ်းသား၊အကျဉ်းသူအနည်းဆုံး အယောက် (၂၀) ကျန်းမာရေးစောင့်ရှောက်မှုလုံလောက်စွာမရရှိ၍ သေဆုံးခဲ့ရတယ်လို့ ထုတ်ပြန်ထားပါတယ်။ စာရင်းများအရ အကျဉ်းထောင်တွင်း ကျန်းမာရေးစောင့်ရှောက်မှု လုံလောက်စွာမရ လို့ နိုင်ငံရေးအကျဉ်းသား (၁၈)ဦးနဲ့ နိုင်ငံရေး အကျဉ်း သူ (၂)ဦးသေဆုံးခဲ့တယ်လို့ထုတ်ပြန်ထားပါတယ်။ စစ်ကောင်စီကတော့ ဒီစာရင်းတွေဟာ ချဲ့ကားထားတဲ့ စာရင်းတွေ ဖြစ်တယ် လက်ခံနိုင်ဖွယ်မရှိကြောင်း တုံ့ပြန်ထားပါတယ်။",
    "domain": "News",
    "url": "https://burmese.voanews.com/a/prisoners-moved-to-thararwaddy-prison/7884633.html"
  },
  {
    "id": "1b369c2b-b6a1-41b8-b419-bec6d4bcbd17",
    "title": "စစ်ကောင်စီကို လက်နက်နဲ့ လေယာဥ်ဆီ ပိတ်ပင်ဖို့  ဦးကျာ်မိုးထွန်း ထပ်မံ တောင်းဆို",
    "text": "",
    "domain": "News",
    "url": "https://burmese.voanews.com/a/7957878.html"
  },
  {
    "id": "c53de61f-f514-4578-8d40-c3c870fc5030",
    "title": "MNDAA နဲ့ စစ်ကောင်စီတွေ့ဆုံမှုအပေါ် သုံးသပ်ချက်",
    "text": "ကိုးကန့်တပ်ဖွဲ့ (MNDAA) နဲ့ စစ်ကောင်စီတို့ တရုတ်နိုင်ငံမှာ ဒီနေ့တွေ့ဆုံဆွေးနွေးတာမှာ ရလဒ်ထွက်ဖို့ ခက်နိုင်တယ်လို့ သုံးသပ်သူတွေကပြောပါတယ်။ အရင်လကဆွေးနွေးပွဲလိုပဲ တရုတ်ဖိအားအောက်မှာ ဆွေးနွေးကြတဲ့နှစ်ဘက်လုံးက လိုချင်တာပြောပြီး တကယ်ညှိနှိုင်းချင်စိတ်မရှိတဲ့သဘောကြောင့် အခုလိုခက်ခဲနိုင်တာလို့ သုံးသပ်သူတွေက ထောက်ပြကြပါတယ်။ ပြီးခဲ့တဲ့ ဒီဇင်ဘာလလယ် ဆွေးနွေးပွဲတုန်းကတော့ လားရှိုးကို နှစ်ဖက်အပြန်အလှန်တောင်းဆိုခဲ့ကြပြီး မပြေလည်ခဲ့တာကနေ အခုတခေါက်ရော ဘယ်လို ဆက်ဖြစ်လာနိုင်ပါလဲ။ ကိုဝင်းမင်းက မေးမြန်း တင်ပြပေးထားပါတယ်။​\nတရုတ်နိုင်ငံ ကူမင်းမြို့ကို မနေ့ညကရောက်လာတဲ့ စစ်ကောင်စီကိုယ်စားလှယ်အဖွဲ့နဲ့ ကိုးကန့်တပ်လို့ လူသိများတဲ့ မြန်မာအမျိုးသား ဒီမိုကရစ်တစ် မဟာမိတ်တပ်မတော် (MNDAA) တို့ ဒီနေ့ ဇန်နဝါရီ ၁၆ ရက်မှာ စဆွေးနွေးနေကြပြီလို့ နီးစပ်သူတွေက ပြောပါတယ်။ ဒီဆွေးနွေးပွဲအပေါ် ISP မြန်မာ မဟာဗျူဟာနှင့် မူဝါဒလေ့လာရေး အင်စတီကျုအဖွဲ့ ဒါရိုက်တာ ဦးအောင်သူငြိမ်းက အခုလို သုံးသပ်ပါတယ်။\n“အခုလက်ရှိတဘက်နဲ့တဘက်က ဦးတည်ချက်မတူတဲ့အခါကျတော့ ကျနော်ထင်တယ်၊ နီးစပ်ဖို့တော့ ခက်အုံးမယ်လို့ထင်တယ်။ အဲဒီတော့ ကမကထလုပ်ပေးမယ့်တရုတ်ပြည်ဘက်ကကျတော့ ဒါက နယ်စပ်တည်ငြိမ်ရေးပေါ့ဗျာ၊ နောက်တခါကျတော့ အခု ပိတ်နေတဲ့ကုန်သွယ်ရေးလမ်းကြောင်းတွေ ပြန်ဖွင့်နိုင်မလားပေါ့၊ နောက်တခါကျတော့ သူ့ရဲ့ရင်းနှီးမြှုပ်နှံမှုတွေ လုံခြုံရေးပေါ့၊ ဒီအတွက်ကြောင့် သူက နှစ်ဘက်ကိုတွေ့ပေးတယ်၊ ကမကထလုပ်တယ်ပေါ့။ ဆိုတော့ တဘက်က MNDAA ကိုးကန့်တပ်ဖွဲ့တွေကျတော့လည်း သူ့ရဲ့ဒေသပေါ့ဗျာ၊ အခုလက်ရှိသိမ်းပိုက်ရထားသမျှကို သူက တည်ငြိမ်စေချင်တယ်၊ ဗုံးလာကြဲတာမျိုးမလုပ်စေချင်ဘူး။ ပြီးတဲ့အခါကျတော့ တစုံတရာ သဘောတူညီမှုရပြီးတော့ ဆက်သွားချင်တဲ့ပုံစံမျိုးဖြစ်တယ်၊ စစ်ကောင်စီဘက်ကကျတော့ စဉ်းစားလို့ရှိရင် အခုချိန်ထိတော့ သူက ငြိမ်းချမ်းရေးဆွေးနွေးပါမယ်လို့တော့ ပြောတယ်၊ ဒါပေမဲ့ ၂၀၀၈ ဖွဲ့စည်းပုံအရ ဒီအတိုင်းသွားမယ်ဆိုတဲ့ဟာမျိုးကျတော့ တဘက်နဲ့တဘက်က နီးစပ်ဖို့လမ်းကြောင်းတွေက လိုအုံးမယ်လို့ ထင်ပါတယ်။”\nဒါ့ပြင် အလွတ်သဘောကြိုတင်ညှိုနှိုင်းမှုတွေမရှိတော့တာနဲ့ အရင် ဒီဇင်ဘာလ ၁၅ ရက် ပထမအကြိမ် ကိုးကန့်တပ်နဲ့ နှစ်ဘက်ဆွေးနွေးပွဲတုန်းကဦးဆောင်ခဲ့သူ ဒုဗိုလ်ချုပ်ကြီးကိုကိုဦးဟာ အရင် ဟိုင်ဂင် (ခေါ်) မြောက်ပိုင်းညီနောင် (၃) ဖွဲ့နဲ့ဆွေးနွေးပွဲတွေမှာ ဦးဆောင်လေ့ရှိတဲ့ NSPNC ခေါ် စစ်ကောင်စီ ငြိမ်းချမ်းရေးအဖွဲ့ဝင်မဟုတ်ဘဲ လူပြောင်းသွားတာကလည်း ဆွေးနွေးပွဲ အဆင်ပြေဖို့ခက်မယ်လို့ ဦးအောင်သူငြိမ်းက ထောက်ပြပါတယ်။\nဒါပေမဲ့ စစ်တပ်အရာရှိဟောင်းတွေနဲ့ အဓိကဖွဲ့ထားတဲ့ သေနင်္ဂမဟာဗျူဟာလေ့လာရေးအဖွဲ့ အမှုဆောင်ဒါရိုက်တာ ဦးသိန်းထွန်းဦးကတော့ လူကအဓိကမကျဘဲ တောင်းဆိုချက်တွေကသာ ပြဿနာလို့ ပြောပါတယ်။\n“ပုံမှန်အားဖြင့်တော့ ဆွေးနွေးပွဲလုပ်ကြတယ်ဆိုတာ မြေပြင်မှာ လက်နက်ကိုင်တိုက်ပွဲတွေက ပြောရရင်တော့ (တာရှည်) ညည်း လာတဲ့အချိန်မှာ၊ တိုက်ပွဲ ညည်းလာပြီ ဆက်တိုက်ဖို့လည်း အဆင်မပြေတော့တဲ့အချိန်မှာ ဆွေးနွေးပွဲရွှေ့ကြတဲ့ ထုံးစံရှိပါတယ်။ ဒီပလိုမက်တစ် (သံတမန်) စကား ပြောရရင်တော့ ငြိမ်းချမ်းရေးပေါ့ဗျာ၊ ညှိနှိုင်းတယ်ပေါ့။ ဆိုလိုတာက ဒေသခံပြည်သူတွေလည်း နစ်နာမှုသက်သာသွားအောင်၊ ကျန်တဲ့ဟာတွေလည်း အဆင်ပြေပြေညှိနှိုင်းလို့ရအောင် ဆိုပြီးတော့။ အဲဒီတော့ ဘယ်လိုဆွေးနွေးပွဲလုပ်ကြမလဲ ဘာတွေတောင်းဆိုကြမလဲ၊ ဒါကတော့ ကျွန်တော်တို့လည်း တော်ရုံတန်ရုံကတော့ သိဖို့ခဲယဉ်းတယ်ပေါ့။ သို့သော်လည်း ကျနော်တို့မှန်းလို့ရတဲ့အပိုင်းကတော့ တချို့သောလက်နက်ကိုင်တွေက သူတို့တိုက်ခိုက်ပြီး ယူထားတဲ့နယ်မြေတွေကို သူတို့အတွက် အသိအမှတ်ပြုပေးဖို့တို့ ဘာတို့ ဒါမျိုးတောင်းဆိုတာ များပါလိမ့်မယ်။ ခက်တာကလည်း လက်ရှိတာဝန်ယူထားတဲ့ နစခ အနေနဲ့ ဒါမျိုးပေးလိုက်လို့ကမရဘူး၊ ဘာကြောင့်လဲဆိုတော့ အာဏာထိန်းမှုသည် ၂၀၀၈ အခြေခံဥပဒေအောက်ကဖြစ်တဲ့အတွက်ကြောင့် ခုနကပြောတဲ့ နယ်မြေပိုင်းခြားသတ်မှတ်တာတို့၊ ပေးတာတို့ ညှိုနှိုင်းတယ်ဆိုတာက သူ့ရဲ့လုပ်ပိုင်ခွင့်အာဏာထဲမှာ ရှိမနေဘူး။”\nဒါပေမဲ့ CDM ဗိုလ်မှူးဟောင်းနောင်ရိုးကတော့ တရုတ်ဖိအားကြောင့်သာဆွေးနွေးကြရတဲ့ နှစ်ဘက်လုံးက တကယ်အပေးအယူလုပ်ဖို့ အာသီသမရှိတာက အဓိကပြဿနာလို့ ထောက်ပြပါတယ်။\n\"အခု ဒီကိုးကန့်တပ်နဲ့ စစ်ကောင်စီ ဒါ ဒုတိယအကြိမ်တွေ့ဆုံမှုမှာလည်း ကျနော်တို့ အရင်တကြိမ်လိုပဲ တပ်နေရာချထားရေးနဲ့ နယ်စပ်ကုန်သွယ်ရေးကိစ္စတွေကိုပဲ ဦးတည်ဆွေးနွေးနိုင်ပါတယ်။ အထူးသဖြင့် စစ်ကောင်စီဘက်ကတော့ ကိုးကန့်တပ်ကို လားရှိူးကနေပြန်ဆုတ်ဖို့၊ မြေပြန့်တော်လှန်ရေးအင်အားစုတွေကို မကူညီဖို့ အဓိကတောင်းဆိုကောင်း တောင်းဆိုနိုင်ပါတယ်။ အခြားသော ထူးထူးခြားခြား တောင်းဆိုချက်တွေတော့ နှစ်ဘက်လုံးမှာ ပြောင်းလဲပါလာတာမျိုးတော့ မရှိနိုင်ဘူးလို့တော့ မြင်တယ်ပေါ့နော်။ ဘာကြောင့်လဲဆိုတော့ အခုဒီဆွေနွေးပွဲကလည်း တရုတ်ရဲ့ဖိအား၊ လိုအားချက်ကြောင့်သာ ဆွေးနွေးပွဲလာတက်ရခြင်းဖြစ်ပေမယ့်လို့ နှစ်ဘက်စလုံးမှာ ပြေပြေလည်လည်ညှိနှိုင်းလိုတဲ့ အာသီသမရှိတာကြောင့် ရလဒ်ထွက်တဲ့အထိ ဦးတည်နိုင်မယ်လို့တော့ မထင်ဘူးပေါ့နော်။\"\nအဲ့ဒိတော့ ဘယ်လို ရလဒ်ဖြစ်လာနိုင်တာကို မေးတာမှာ ဦးသိန်းထွန်းဦးက အခုလို သုံးသပ်ပြပါတယ်။\n\"တဘက်ကလည်း နယ်မြေကို အသိမှတ်ပြုမှုမျိုး သူတို့အတွက် တခုခု အထူးဒေသလိုမျိုး သတ်မှတ်တာမျိုး လုပ်ချင်တာမျိုးကို တောင်းဆိုခဲ့တယ်။ တဘက်ကလည်း ပေးဖို့ မဖြစ်နိုင်တဲ့အတွက် အဲဒီလို ဦးတည်ချက်တွေနဲ့လာမယ်ဆိုရင်တော့ ဒီရလဒ်ထွက်ဖို့ကို မျှော်မှန်းနိုင်စရာမရှိဘူး။ သေချာတာကတော့ အနည်းဆုံးတော့ တဘက်နဲ့တဘက် ဘာလိုလားတာလဲဆိုတာကိုတော့ ကျွန်တော်တို့ ညှိုနှိုင်းလို့ရနိုင်တယ်။ အနည်းဆုံးတော့ ဒီမြေမှာရှိတဲ့ တချို့သော ထိတွေ့တိုက်ခိုက်မှုတွေလျှော့ချနိုင်မယ့် အနေအထားတော့ရှိတာပေါ့။ ဒါပေမယ့် များသောအားဖြင့် ပြီးခဲ့တဲ့ဆွေးနွေးပွဲတွေ နောက်ကြောင်းပြန်လှန်လိုက်မယ်ဆိုရင်တော့ ရလဒ်က ထွက်လေ့ထွက်ထမရှိဘူး။ လက်ရှိမြင်ရသလောက်ကတော့ ကိုယ်လိုချင်တဲ့ဟာတခုပဲ တိုက်ရိုက်သွားနေတဲ့ဟာမျိုးနဲ့ ကိုယ်မျှော်လင့်တဲ့တန်ဖိုးတက် လုံးဝမလျှော့နိုင်ဘူး- တင်းထားတာမျိုးနဲ့ သွားရင်တော့ တော်တော်ခဲယဉ်းပါလိမ့်မယ်။ ဒီရလဒ်ထွက်ဖို့ မလွယ်နိုင်ဘူး။\"\nဒီရလဒ်ဖြစ်နိုင်တာအပေါ် CDM ဗိုလ်ကြီး ဇင်ယော်ကတော့ အခုလို ထောက်ပြပါတယ်။\n\"မအောင်မြင်ဘူးဗျ။ မအောင်မြင်ဘူးဆိုတာ သူတို့က ကလေးလိုပဲလေ။ ငါတို့ကို ပြန်ပေး၊ ငါတို့ရုံးစိုက်ခွင့်ပြန်ပေးဆိုတာမျိုးပဲ တောင်းဆိုတာ။ အရင်ခေတ်က စေ့စပ်ညှိနှိုင်းမှုမျိုးတွေလို ပုံစံမျိုးနဲ့ မတူတော့ဘူး။ အဲဒီတော့ ဒီလားရှိူးအပါအဝင်ပေါ့နော် ဒါကိုးကန့်နဲ့ အဓိကဆွေးနွေးတာဆိုတော့ ဒီကိုးကန့်တို့ MNDAA က လက်ရှိစစ်ကောင်စီကို မောင်းထုတ်ထားနိုင်တဲ့ ဧရိယာတွေကို သူတို့က ပြန်နေရာလိုချင်တယ်။ ဆိုတော့ မဖြစ်နိုင်ဘူး။ ဘာဖြစ်လို့လဲဆိုတော့ မြို့သိမ်းတိုက်ပွဲတခုမှာဆိုတာလည်း ငွေရေးကြေးရေးပါသလို အဓိကကတော့ အသက်သွေးချွေးပေါ့နော် ပေးဆပ်ထားရတာတွေ အများကြီးရှိတယ်။ အဲဒီတော့ အလွယ်တကူပြန်ပေးပါဆိုတာမျိုးကတော့ ဒါဆွေးနွေးပွဲမှာ ဘယ်လိုမှ ဖြစ်မယ့်ပုံစံမျိုးတော့ မဟုတ်ဘူးပေါ့နော်။\"\nဒီဆွေးနွေးပွဲကို မနေ့ ဇန်နဝါရီ ၁၅ ရက်မှာဆွေးနွေးဖို့ အရင်သဘောတူထားခဲ့ပေမဲ့ နောက်ပိုင်းမှာ တရက်နောက်ဆုတ်ပြီး ဒီနေ့မှ စဆွေးနွေးနိုင်တာလို့ နီးစပ်သူတွေကပြောခဲ့ပါသေးတယ်ခင်ဗျာ။",
    "domain": "News",
    "url": "https://burmese.voanews.com/a/mndaa-kokang-armed-group-and-military-council-meet-in-china/7939067.html"
  },
  {
    "id": "d2b12e08-d4c4-4148-95d3-f71c9b31648d",
    "title": "စစ်ကောင်စီ လေကြောင်းတိုက်ခိုက်မှုကြောင့် တောင်ကုတ်မြို့နယ်မှာ ရွာသား ၁၅ ဦး သေဆုံး",
    "text": "ရခိုင်ပြည်နယ်တောင်ပိုင်း တောင်ကုတ်မြို့နယ်မှာ မနေ့ညက စစ်ကောင်စီရဲ့ လေကြောင်း တိုက်ခိုက်မှုကြောင့် ဒေသခံ ၁၅ ဦးထက်မနည်း သေဆုံးခဲ့ပြီး အများအပြား ဒဏ်ရာရခဲ့တယ်လို့ ဒေသခံတွေက ပြောပါတယ်။ ရခိုင်ပြည်နယ်မှာ စစ်ကောင်စီနဲ့ အာရက္ခတပ်တော် AA အဖွဲ့ကြား တိုက်ပွဲတွေ ဆက်လက် ပြင်းထန်နေတာနဲ့အမျှ အရပ်သား သေဆုံးမှု သတင်းတွေလည်း နေ့စဉ်လိုလို ထွက်ပေါ်နေတာပါ။ ရခိုင်ပြည်နယ် စစ်ရေးနောက်ဆုံး အခြေအနေနဲ့ ပတ်သက်လို့ ရန်ကုန်က သတင်းပေးပို့ ထားတာကို တင်ပြထားပါတယ်။\nရခိုင်ပြည်နယ်တောင်ပိုင်း တောင်ကုတ်မြို့နယ်က တန်းလွဲရွာမကျေးရွာကို မနေ့ည သန်းခေါင်အချိန်လောက်မှာ စစ်ကောင်စီရဲ့ လေကြောင်းတိုက်ခိုက်တာ ခံခဲ့ရပြီး ဒေသခံတွေ အများအပြား သေကျေထိခိုက်ခဲ့ရတာလို့ ရခိုင်စစ်ရေးစောင့်ကြည့်သူတဦးကပြောပါတယ်။\n“မနေ့ညကပေါ့နော် တောင်ကုတ်မြို့နယ် တန်းလွဲစံပြကျေးရွာကို ည ၁၁နာရီကျော် ၁၂နာရီလောက်မှာ စစ်ကောင်စီက ဂျက်ဖိုက်တာနဲ့ လာပြီးတော့ ဗုံးကြဲတာ အဲဒီဗုံးကျတဲ့ နေရာမှာပဲ ၁၅ယောက် သေဆုံးပြီးတော့ နောက် ၁ဝဝန်းကျင်လောက် ဒဏ်ရာရရှိသွား တယ်၊အဲဒီထဲမှာ ဒဏ်ရာပြင်းထန်သူက ၆ ယောက်ရှိတယ်။”\nလက်ရှိဗုံးကြဲခံရတဲ့ တန်းလွဲရွာမကျေးရွာကိုပြီးခဲ့တဲ့ စက်တင်ဘာလ ၂၄ရက်နေ့ကလည်း စစ်ကောင်စီလေကြောင်းက ဗုံးကြဲခဲ့တာကြောင့် ဒေသခံ ၂ဦးသေဆုံးပြီးတော့ ၄ဦးဒဏ်ရာ ရရှိခဲ့ဖူးပါတယ်။ ဒီရက်ပိုင်းအတွင်းမှာပဲ တောင်ကုတ်မြို့ နယ်က ကင်းတောင်ကျေးရွာကို စစ်ကောင်စီလေကြောင်း ကနေဗုံးကြဲခဲ့တာကြောင့် အရပ်သား ၄ဦးသေဆုံးပြီးတော့ ၈ဦးထက်မနည်းဒဏ်ရာရရှိခဲ့တယ်လို့ ဒေသခံတွေက ပြောပါတယ်။\nတောင်ကုတ်မြို့နယ်မှာ စစ်ကောင်စီနဲ့ အာရက္ခတပ်တော် AAကြား ရင်ဆိုင်တိုက်ပွဲဖြစ်ပွားတာ မရှိပေမဲ့ AA တပ်ဖွဲ့က ဝန်းရံ ပိတ်ဆို့ထားပြီး၊ စစ်ကောင်စီကလည်း အနီးအနား ကျေးရွာတွေကို လေကြောင်းက တိုက်ခိုက်နေတယ်လို့ ဒေသခံစစ်ရေးစောင့်ကြည့်သူက ပြောပါတယ်။\n“တောင်ကုတ်ဘက်ကိုဘာလို့ ခဏခဏဗုံးလာကြဲလည်းဆိုတော့ တောင်ကုတ် စကစရဲ့ ဗျူဟာပေါ့နော် တပ်မ ၅နဲ့ လက်အောက်ခံတပ်ရင်းတွေ အပါအဝင် တမြို့နယ်လုံးမှာ ရှိတဲ့ စကစတပ်စခန်းတွေကို AA က ထိုးစစ်ဆင်တိုက်ခိုက်ဖို့အတွက် အကုန်လုံးကို ဝန်းရံပိတ် ဆို့ထားတဲ့အတွက် AA က အင်အားအလုံးအရင်းနဲ့ သူတို့ တပ်စခန်းတွေကို ထိုးစစ်မဆင်ရ အောင်အတွက် ဘေးနားမှာရှိတဲ့ ကျေးလက်ရွာတွေကို AAရှိတယ် အထင်နဲ့ ပြီးတော့ ပြည်သူတွေကြောက်အောင် AAတပ်ဖွဲ့ရှိရင်လည်း သေအောင်ဆိုပြီးတော့ လေကြောင်းကနေ ဗုံးကြဲနေတာဖြစ်တယ်။”\nရခိုင်ပြည်နယ်မှာ AA အဖွဲ့နဲ့ တိုက်ပွဲတွေအတွင်း နယ်မြေအများအပြား လက်လွတ်ဆုံးရှုံးထားတဲ့ စစ်ကောင်စီက လေကြောင်းတိုက်ခိုက်မှုတွေ တိုးမြှင့်လာနေတာပါ။ မနေ့ကကလည်း မောင်တောမြို့နယ် တောင်ပိုင်း ခရေမြိုင်ကျေးရွာကို စစ်ကောင်စီလေကြောင်းက ဗုံးကြဲခဲ့တာ ကြောင့် အရပ်သား၂ ယောက် သေဆုံး ၃ ယောက်ဒဏ်ရာရရှိခဲ့ပါတယ်။\nလက်ရှိမှာတော့ ရခိုင်ပြည်နယ်က ဂွ မောင်တောနဲ့ အမ်းမြို့နယ်တွေကို အာရက္ခတပ်တော်AA ဘက်က ထိုးစစ်ဆင်တိုက်ခိုက်နေတာကြောင့် နှစ်ဘက်တိုက်ပွဲတွေ ပြင်းထန်နေတာပါ။ အနောက်ပိုင်းတိုင်း စစ်ဌာနချုပ်တည်ရှိတဲ့ အမ်းမြို့နယ်က စစ်ကောင်စီရဲ့ မဲတောင်ဗျူဟာ ကုန်းနဲ့ အနီးအနားက တပ်စခန်းအားလုံးကို မနေ့က ညနေပိုင်းက အာရက္ခတပ်တော်AA ဘက်က သိမ်းပိုက်လိုက်ပြီး လက်နက်ခဲယမ်းအမြောက်အမြား သိမ်းစည်းရမိခဲ့တယ်လို့ AAဘက်ကထုတ်ပြန်ထားပါတယ်။ ရခိုင်ပြည်နယ်က စစ်ရေးပဋိပက္ခတွေ နောက်ဆုံးအခြေအနေနဲ့ ပတ်သက်လို့ စစ်ကောင်စီက သတင်းထုတ်ပြန်တာတော့ မတွေ့ရပါဘူး။",
    "domain": "News",
    "url": "https://burmese.voanews.com/a/airstrike-in-taungkoke-rakhine/7814377.html"
  },
  {
    "id": "793fb68a-b618-400a-904d-b38d47dedbc7",
    "title": "အွန်လိုင်း ရာဇဝတ်ဂိုဏ်းတွေ နှိမ်နင်းရေး တရုတ်အဆင့်မြင့်အရာရှိ ထိုင်းနဲ့ဆွေးနွေး",
    "text": "မြန်မာနိုင်ငံ နယ်စပ်ဒေသတွေမှာ အခြေစိုက် လှုပ်ရှားနေတဲ့ အွန်လိုင်းငွေလိမ်ဂိုဏ်းတွေကို နှိမ်နင်းဖို့ တရုတ်အစိုးရ အဆင့်မြင့်အရာရှိတယောက် ဒီကနေ့ပဲ ထိုင်းနယ်စပ်ကို သွားရောက်ခဲ့ပါတယ်။ ထိုင်းနိုင်ငံ မဲဆောက်မြို့ကို ဒီကနေ့ ရောက်လာတဲ့ တရုတ်နိုင်ငံ ပြည်သူ့လုံခြုံ ရေး လက်ထောက်ဝန်ကြီး Mr. Liu Zhongyi ဦးဆောင်တဲ့ ကိုယ်စားလှယ် အဖွဲ့ဟာ ထိုင်းအာဏာပိုင်တွေနဲ့လည်း တွေ့ဆုံ ဆွေးနွေးခဲ့တာပါ။ အွန်လိုင်းရာဇဝတ်ဂိုဏ်းတွေ နှိမ်နင်းရေး တရုတ်နဲ့ထိုင်း ဆွေးနွေးတဲ့ အကြောင်း ဗွီအိုအေ မြန်မာပိုင်း သတင်းထောက် မအေးအေးမာ သတင်းပေးပို့ထားပါတယ်။\nတရုတ်နိုင်ငံ ပြည်သူ့လုံခြုံ ရေး လက်ထောက်ဝန်ကြီး Mr. Liu Zhongyi နဲ့အဖွဲ့ ဝင်တွေဟာ ဇန်နဝါရီလ ၂၉ ရက်နေ့ မဲဆောက်မြို့ကိုရောက်ရောက်ချင်းမှာပဲ တရုတ်အွန်လိုင်းလိမ်လည်ဂိုဏ်းတွေရှိရာ မြန်မာ နိုင်ငံ မြ၀တီမြို့ ရွှေကုက္ကိုဘက်ကို မြင်ရတဲ့ ထိုင်းဘက်ခြမ်း ဝမ်သခရင်ကျေးရွာဘက်ကနေ အွန်လိုင်း လိမ်လည်ဂိုဏ်းရှိရာကို သွားရောက်ကြည့်ရှုခဲ့တာပါ။ တရုတ်ဝန်ကြီးက မြန်မာနိုင်ငံဘက် မြဝတီမှာ ပိတ်မိနေတဲ့ တရုတ်နိုင်ငံသား ၁၆၀ အမြန် လွတ်မြောက်ဖို့လည်း ဆွေးနွေးခဲ့တယ်လို့ ဆိုပါတယ်။\nတရုတ်ဝန်ကြီးနဲ့အဖွဲ့ကို တာ့ခ်ခရိုင် ရဲမှူး Maj. Gen. Samrit Emkamol, (ဆမ်မစ်အေကမွန်) က လက်ခံတွေ့ဆုံခဲ့ပြီး နယ်ခြားစောင့်တပ်က လုံခြုံရေးယူပြီး မြန်မာနယ်စပ်ဘက်ကို သွားရောက် ပြသခဲ့ပါတယ်။ တရုတ် ပြည်သူ့လုံခြုံ ရေး လက်ထောက်ဝန်ကြီး မဲဆောက်ဆင်းလာတာတာနဲ့ ပတ်သက်ပြီး ထိုင်းရဲချုပ် Pol. Gen. Thatchai Pitaneelabut (ထပ်ချိုင်း ပထနီလာဘတ်) က ထိုင်းဘာသာနဲ့ အခုလိုပြောသွားပါတယ်။\n“အခုလို တရုတ်ကိုယ်စားလှယ်တွေနဲ့ အစည်းဝေးကတော့ ရှုပ်ထွေးမှု မရှိပါဘူး။ အွန်လိုင်းလိမ်လည် ဂိုဏ်းတွေနှိမ်နင်းရေး ဆက်လက်လုပ်ဆောင်သွားဖို့အပါအဝင် အရေးပါတဲ့ အချက်တွကတော့ မဲဆိုင်ကနေ မြဝတီအထိ လိမ်လည်ဂိုဏ်းတွေရဲ့ ဆက်သွယ်ရေးလမ်းကြောင်းတွေကို အလုံးစုံ ဖြတ်တောက်ပစ်ဖို့နဲ့ ဖမ်းမိတဲ့တရုတ်နိုင်ငံသားတွေကို ထိုင်းထောင်တွေမှာမထားဘဲ တရုတ်ဘက်ကို တိုက်ရိုက်လွှဲပေးဖို့တွေပါ ဆက်လက်ဆွေးနွေးနေပါတယ်။”\nတရုတ်ဝန်ကြီးဟာ BGF တာဝန်ရှိသူတွေနဲ့ တွေ့ဆုံဆွေး‌မဲ့အကြောင်း ထိုင်းသတင်းတွေမှာဖော်ပြ နေပေမဲ့ ထိုင်းရဲချုပ်ကတော့အတည်မပြုနိုင်သေးကြောင်း ငြင်းဆိုသွားပါတယ်။\nစစ်ကောင်စီရဲ့လက်အောက်ခံနယ်ခြားစောင့်တပ် BGF ဩဇာထိန်းချုပ်မှုအောက်မှာရှိနေတဲ့ ရွှေကုက္ကို မြို့သစ်စီမံကိန်းကို ဦးဆောင်တဲ့ ရထိုက်ကုမ္ပဏီ ဆိုင်းဘုတ်တပ်ထားတဲ့စီမံကိန်းမှာ ကာစီနို လောင်းကစားစတဲ့လုပ်ငန်းတွေလုပ်ကိုင်ဖို့ အဆောက်အဦးပေါင်း ရာနဲ့ချီရှိနေတာကိုလည်း မြင်တွေ့သွားခဲ့ပြီး ကျားဖြန့်လုပ်ငန်းတွေအပါအဝင် ဒီစီးပွားရေးလုပ်ငန်းတွေဒီလောက် ကြီးထွား လာတာကို ဝန်ကြီး Mr. Liu Zhongyi က အံဩခဲ့ရတယ်လို့လည်းဆိုပါတယ်။\nဒီနှစ်ပိုင်းတွေအတွင်းမှာ မြ၀တီဘက်က အွန်လိုင်းလိမ်လည်ဂိုဏ်းတွေဟာ အဆမတန် ကြီးထွားကျယ့်ပြန့်လာသလို ထိုင်းနယ် ခြားကိုဖြတ်ပြီး တရားမဝင်လမ်းတွေကနေ မြန်မာဘက်ကို သွားကြတဲ့ နိုင်ငံခြားသားတွေလည်း များလာခဲ့ပေမယ့် ထိုင်းအစိုးရဘက်ကလည်း ဖမ်းဆီးနှိမ်နင်းမူတွေ သိတ်မလုပ်နိုင်ခဲ့ပါဘူး။ အခုဆိုရင် ထိုင်းတွေလည်း လိမ်လည်ဂိုဏ်းရဲ့သားကောင်တွေဖြစ်ခဲ့ရပါတယ်။ တရုတ်သရုပ်ဆောင် ဝမ်ရှင်း လူကုန်ကူးခံရတဲ့ဖြစ်ရပ်အပြီးမှာတော့ ထိုင်းနဲ့နိုင်ငံတကာက မြ၀တီဘက်က ကျားဖြန့်လိမ်လည် ဂိုဏ်းတွေကိုအာရုံစိုက်လာတဲ့အတွက် ဒီရက်ပိုင်းမှာပဲ မြ၀တီဘက်က ကျားဖြန့်လိမ်လည်ဂိုဏ်းတွေဟာ ဘုရားသုံးဆူဘက်ကို ရွှေ့ပြောင်းအခြေချလာတယ်လို့လည်း ဘုရားသုံးဆူ ဒေသခံတွေက ပြောဆိုခဲ့ပါတယ်။",
    "domain": "News",
    "url": "https://burmese.voanews.com/a/china-thai-meet-onver-online-scam-and-human-trafficking-/7955268.html"
  },
  {
    "id": "df77ac8f-6658-4dbb-b053-e7d76b37a7df",
    "title": "ဆွေးနွေးဘက် TNLA ထိန်းချုပ်တဲ့ နောင်ချို စစ်ကောင်စီဗုံးကြဲ",
    "text": "တရုတ်နိုင်ငံ ကူမင်းမြို့ ဆွေးနွေးပွဲမှာ ရလဒ်မထွက်ဘဲ အဆုံးသတ်ခဲ့ပြီး ရက်ပိုင်းအတွင်းမှာပဲ TNLA ထိန်းချုပ်ရာ နောင်ချိုမြို့ကို ဖေဖော်ဝါရီလ ၁၉ ရက်နေ့ ညပိုင်းက စစ်ကောင်စီက ဗုံးကြဲ တိုက်ခိုက်ခဲ့တာကြောင့် အရပ်သားတချို့ သေဆုံးပြီး ၄ ဦး ထိခိုက်ဒဏ်ရာရခဲ့ကြောင်း ဒေသခံတွေက ပြောပါတယ်။ TNLA ရဲ့ ပြန်ကြားရေးတာဝန်ခံကတော့ ဆွေးနွေးပွဲ မအောင်မြင်မီ ကာလအတွင်းမှာ ပြည်သူတွေအနေနဲ့ လေကြောင်းရန်ကို သတိထားဖို့နဲ့ ကာကွယ်ရေး လမ်းညွှန်ချက်တွေကို လိုက်နာကြဖို့ တိုက်တွန်းထားပါတယ်။ ဒီအကြောင်း ရန်ကုန်က သတင်းပေးပို့ထားတာပါ။\nစစ်ကောင်စီနဲ့ TNLA ကိုယ်စားလှယ်တွေဟာ ဒီလ ၁၆ ရက်နဲ့ ၁၇ ရက် နေ့တွေမှာ တရုတ်အစိုးရရဲ့ စီစဉ်ပေးမှုအရ တရုတ်နိုင်ငံ ကူမင်းမြို့မှာ တွေ့ဆုံခဲ့ပေမဲ့ ဆွေးနွေးပွဲဟာ သဘောတူညီချက် မရခဲ့ပဲ ပြီးဆုံးသွားပါတယ်။\nဆွေးနွေးပွဲ ပြီးဆုံးတဲ့နောက် ဗုဒ္ဓဟူးနေ့ ညပိုင်းမှာတော့ TNLA ထိန်းချုပ်ထားတဲ့ နောင်ချိုမြို့ကို စစ်ကောင်စီက လေကြောင်းကနေ ဗုံး ၂ လုံးကြဲချခဲ့ကြောင်း နောင်ချိုမြို့ခံ တဦးက VOA ကို ပြောပါတယ်။\n“ မနေ့ညက ၈ နာရီခွဲနဲ့ ၉ နာရီလောက်ပဲ။ ၂ ချက်ပဲလေ။ ၂ ခေါက်ပဲ။ အခု ပြည်သူ့ဆေးရုံပေါ့။ ပြည်သူ့ဆေးရုံနား ပတ်ဝန်းကျင်ကို ထိတယ်။ ကျနော်ထင်တာတော့ လေပေါ်မှာပဲ ကွဲသွားပြီးတော့မှ အစတွေက ပြန့်သွားတဲ့အခါ ကျတော့ ဘေးပတ်လည်ကို တအားထိသွားတယ် ထင်တာပဲ။ အဲလိုမျိုးပေါ့။ နောက်ပြီးတော့မှ ဈေးရပ်ထဲ တချက်။ ၃ ယောက် သေတယ်လို့ ပြောတယ်။ ၄ ယောက်က ဒဏ်ရာရတယ်။ဆေးရုံထဲက တယောက်လည်း ဆုံးတယ်လို့တော့ ပြောတယ်။ ”\nဗုံးထိမှန်တဲ့ နေရာတွေကို အသွားအလာ ကန့်သတ်ထားတာကြောင့် ဘယ်လောက် ထိခိုက်ပျက်စီးတယ် ဆိုတာကို သေချာ မကြည့်နိုင်ခဲ့ကြောင်းလည်း ပြောပါတယ်။\nTNLA ကတော့ ဖေဖေါ်ဝါရီ ၁၉ ရက်နေ့ ည ၈ နာရီ ၁၃ မိနစ်မှာ စစ်ကောင်စီတပ်က နောင်ချိုမြို့ ဘူတာရပ်နဲ့ ပြည်သူ့ဆေးရုံပေါ်ကို ဂျက်ဖိုက်တာနဲ့ ဗုံး၂ လုံး ကြဲချခဲ့ကြောင်းနဲ့ ဒေသခံ ၃ ဦးသေဆုံးပြီး ၄ ဦး ထိခိုက်ဒဏ်ရာရခဲ့ကြောင်း သတင်း ထုတ်ပြန်ထားပါတယ်။\nTNLA ရဲ့ ပြောရေးဆိုခွင့်ရှိသူ လွေးယေဦးက စစ်ကောင်စီနဲ့ ဆွေးနွေးပွဲ မအောင်မြင်မီ အချိန်အတွင်းမှာ ပြည်သူတွေအနေနဲ့ စစ်ရေးသတိရှိဖို့နဲ့ ကာကွယ်ရေးလမ်းညွှန်ချက်တွေကို လိုက်နာကြဖို့ တိုက်တွန်းထားပါတယ်။\n“ တွေ့ဆုံဆွေးနွေးပွဲကတော့ သဘောထား အတည်ပြုချက် ရယူဖို့ကတော့ ခက်ခဲနေတာ ဖြစ်တဲ့အတွက်ကြောင့် မိဘပြည်သူလူထုတွေအနေနဲ့ စစ်ကောင်စီရဲ့ လေကြောင်းရန် ကာကွယ်မှု၊ ဗုံးကြဲမှုတွေ ပြီးတော့ ဒီ လက်နက်ကြီး ပစ်ခတ်မှုတွေ ရှောင်ရှားနိုင်ဖို့ဆို စစ်ရေးသတိ အမြဲရှိဖို့ လိုတယ်။ ကာကွယ်ရေးလမ်းညွှန်တွေ လိုက်နာဖို့ လိုအပ်ပါတယ်။”\nကူမင်းမြို့မှာကျင်းပတဲ့ မအောင်မြင်တဲ့ ဆွေးနွေးပွဲမှာ TNLA ဘက်က နှစ်ဘက်တပ်တွေ ရောက်ရှိတဲ့နေရာမှာ ရပ်တန့်ပြီး အပစ်ရပ်ဖို့၊ ထိုးစစ် ဆင်တာ၊ လေကြောင်း လက်နက်ကြီး၊ ဒရုန်းနဲ့ တိုက်ခိုက်တာတွေ ရပ်ဆိုင်းထားဖို့နဲ့ ဒေသခံပြည်သူတွေ စားဝတ်နေရေးနဲ့ ဆေးဝါး သယ်ယူတာတွေကို ခွင့်ပြုပေးဖို့ တောင်းဆိုခဲ့ကြောင်း သတင်းထုတ်ပြန်ထားပါတယ်။\nဆွေးနွေးပွဲမှာ သဘောတူညီမှု ရရှိဖို့ ခက်ခဲနေတဲ့ အချက်တွေကို သက်ဆိုင်ရာ နှစ်ဘက်အဖွဲ့အစည်းအတွင်း ပြန်လည် ဆွေးနွေးပြီးနောက် လာမယ့် ဧပြီလလောက်မှာ ထပ်မံတွေ့ဆုံဖို့ ရှိကြောင်းလည်း TNLA ပြောခွင့်ရသူက VOA ကို ပြောဆိုထားပါတယ်။\nဆွေးနွေးပွဲနဲ့ပတ်သက်ပြီးတော့ရော လေကြောင်းတိုက်ခိုက်မှုနဲ့ ပတ်သက်လို့ပါ စစ်ကောင်စီဘက်ကတော့ သတင်းထုတ်ပြန်တာ မရှိသေးပါဘူး။",
    "domain": "News",
    "url": "https://burmese.voanews.com/a/7982519.html"
  },
  {
    "id": "e1e7d5a0-16db-4342-9dc5-9c23b0f01bd5",
    "title": "ဒေသခံ ၅ ဦး သေဆုံးခဲ့ရတဲ့ ကနီ ကျောက်လှေကားရွာကို စစ်ကောင်စီ ဗုံးထပ်လာကြဲ",
    "text": "စစ်ကောင်စီဗုံးကြဲလို့ ကလေးငယ်တွေအပါအဝင် ဒေသခံ ၅ ဦး သေဆုံးခဲ့ရတဲ့ စစ်ကိုင်းတိုင်း၊ ကနီမြို့နယ်၊ ကျောက်လှေကားကျေးရွာကို စစ်တပ်ဘက်က လေကြောင်းကနေ ဒုတိယအကြိမ်ထပ်ပြီး ဗုံးကြဲတိုက်ခိုက်လို့ ကျေးရွာထဲက နေအိမ် ၁၀ လုံးကျော် ပျက်စီးခဲ့တယ်လို့ ဒေသခံတွေက ပြောပါ တယ်။ အခုလို မကြာခဏ စစ်ကောင်စီဘက်က လေကြောင်းကနေ ဗုံးကြဲတိုက်ခိုက်နေ တာကြောင့် ဒေသခံတွေမှာ စိုးရိမ်နေကြပါတယ်။ ကနီမြို့နယ်ထဲက လေကြောင်းတိုက်ခိုက်ခံရတဲ့ အခြေအနေတွေ ရန်ကုန်က သတင်းပေးပို့ထားပါတယ်။\nစစ်တပ်ဘက်က လေကြောင်းတိုက်ခိုက်မှုကြောင့် ကလေးငယ်တွေအပါအဝင် ဒေသခံ ၅ ဦး သေဆုံး ခဲ့တဲ့ စစ်ကိုင်းတိုင်း ကနီမြို့နယ် ကျောက်လှေကားကျေးရွာ ဒီဇင်ဘာ ၁၈ ရက်ညပိုင်းမှာ ဒုတိယအကြိမ် လေကြောင်းကဗုံးကြဲတိုက်ခိုက်ခံရတယ်လို့ ဒေသခံတွေက ပြောတာပါ။ မကွေးလေတပ်စခန်းက တက် လာတဲ့ Y12 လေယာဉ်ဟာ ကျေးရွာပေါ်မှာ ၇ ကြိမ်ခန့်ဝဲပျံပြီး ဗုံးသီးတွေပစ်ချတာကြောင့် ကျေးရွာထဲကနေအိမ် ၁၀ လုံးကျော် ထိခိုက်ပျက်စီးခဲ့ရတာလို့ ပြောပါတယ်။ ကနီ လေကြောင်းတိုက်ခိုက်ခံရတာနဲ့ ပတ်သက်ပြီး ကနီဒေသခံတဦးပြောတာကတော့\n\"ည ၉ နာရီ ၁၅၊ ၉ နာရီလောက် Y-12(လေယာဉ်) နဲ့ကြဲသွားတာ။ ၇ ပတ်လောက် ပတ်ပြီးကြဲသွားတာ။ ထိခိုက်ပျက်စီးမှုက အိမ် ၁၂ လုံးထိခိုက်ပျက်စီးတယ်။ လူကအထိခိုက်မရှိဘူး။ လူက အရင်နေ့က ဖြစ်တာ။ ကြောက်နေတော့ အပြင်မှာ ထွက်ရှောင်နေတဲ့အချိန်မှာ ရွာထဲကို ကြဲသွားတာ။ တော်တော် လေးကိုပျက်စီးတာ။ ဘာလို့လဲဆိုတော့ ၆၀ ဗုံးသီးတွေ ကြဲတာမဟုတ်ဘူး ၁၂၀ မမ ဗုံးသီးတွေ ကြဲချတာပေါ့။ သူက Y-12(လေယာဉ်) ဆိုတော့ လက်နဲ့ကြဲချတာပေါ့။\"\nဒီဇင်ဘာ ၁၆ ရက် ညပိုင်းကလည်း လေကြောင်းကနေ ကျောက်လှေကား ကျေးရွာကို တိုက်ပွဲဖြစ်တာ မရှိဘဲ ဗုံးကြဲတိုက်ခိုက်ခဲ့လို့ ကလေးငယ်တွေအပါအဝင် အရပ်သား ၅ ဦး သေဆုံးခဲ့ပြီး ၁၀ ဦးထက် မနည်း ထိခိုက်ဒဏ်ရာရခဲ့ပါတယ်။ အခုလိုသီတင်းပတ်တပတ်အတွင်း ဒီဇင်ဘာ ၁၈ ရက်က တကြိမ် ဒီဇင်ဘာ ၁၆ ရက်က တကြိမ် လေကြောင်းက ၂ ကြိမ် ရက်ဆက်တိုက် ဗုံးကြဲတိုက်ခိုက်ခံရတာကြောင့် ကျောက်လှေကား ကျေးရွာက ဒေသခံတွေမှာ စိုးရိမ်ထိတ်လန့်နေပြီး တောတောင်တွေထဲ တိမ်းရှောင်နေရပါတယ်။\nလက်ရှိ ကနီ ကျောက်လှေကားကျေးရွာ အခြေအနေနဲ့ ပတ်သက်ပြီး အမျိုးသားညီညွတ်ရေး အစိုးရ ကနီမြို့ လူသားစာနာတာဝန်ခံက အခုလို ပြောပါတယ်။\n\"အခုက ရွာထဲကိုလည်း နေလို့က မရသေးဘူးပေါ့။ ရှောင်တိမ်းနေရတဲ့ အနေအထားတွေပေါ့။ တောတွေထဲမှာပေါ့လေ။ ဒီအခြေအနေမှာတော့ စိတ်တွေ ခြောက်ခြားမှုတွေရှိနေတယ်ပေါ့လေ။ နေရာထိုင်ခင်း ရှောင်နေရတဲ့အခက်အခဲတွေမှာ အခြေခံစားနပ်ရိက္ခာပေါ့လေ။ လိုအပ်ချက်တွေကတော့ ရှိတယ်ပေါ့လေ။ အခက်အခဲတွေကို ကူညီပေးနေရတာတွေ ရှိနေတယ်။ ကျနော်တို့အနေနဲ့ လေကြောင်းအန္တရာယ် အသိပညာပေးတာတွေ တတ်နိုင်သလောက်လုပ်နေပါတယ်။ လေကြောင်း အန္တရာယ် မိုင်းအန္တရာယ် အသိပညာပေးတာတွေ မြေပြင်မှာ တတ်နိုင်သလောက် လုပ်နေပါတယ်။\"\nဒီဇင်ဘာလထဲ ကျောက်လှေကား ကျေးရွာနဲ့ နတ်ကြီး ကျေးရွာတို့ကို စစ်တပ်ဘက်က လေကြောင်း တိုက်ခိုက်မှု ၄ ကြိမ် ပြုလုပ်ထားပြီး အသက်မပြည့်သေးတဲ့ ကလေးငယ်တွေ သေဆုံးတဲ့အထိ ပြင်းထန်ခဲ့တာပါ။ စစ်ကိုင်းတိုင်း၊ ကနီမြို့နယ် ဗုံးကြဲတိုက်ခိုက်မှုအပေါ် ပြင်းထန်စွာ ရှုတ်ချကြေ ာင်းနဲ့ တရားမျှတမှုကို ဖော်ဆောင်မယ်လို့ အမျိုးသား ညီညွတ်ရေးအစိုးရ ပညာရေးဝန်ကြီးဌာနက ဒီဇင်ဘာလ ၁၈ ရက်က ဝမ်းနည်းကြောင်း သဝဏ်လွှာထုတ်ပြန်ထားပါတယ်။ အခုလို စစ်ကောင်စီ ဘက်က စာသင်ကျောင်းတွေနဲ့ လူနေအိမ်တွေကို ပစ်မှတ်ထားတိုက်ခိုက်မှုဟာ ဂျီနီဗာကွန်ဗန်းရှင်း၊ ကမ္ဘာ့ကုလသမဂ္ဂလုံခြုံရေးကောင်စီ ဆုံးဖြတ်ချက်များ၊ လူသားချင်း စာနာ ထောက်ထားရေးနှင့် လူအခွင့်အရေးဆိုင်ရာ နိုင်ငံတကာဥပဒေကို ချိုးဖောက်တာဖြစ်တယ်ဆိုတာကို NUG က ထုတ်ပြန်ထားပါတယ်။\nအမျိုးသားညီညွတ်ရေးအစိုးရ၊ ပညာရေးဝန်ကြီးဌာန အနေနဲ့ စစ်ကောင်စီဘက်က စစ်ရေးပစ်မှတ် မဟုတ်တဲ့နေရာတွေကို တိုက်ခိုက်ပြီး ကလေးသူငယ်တွေ သေဆုံးခဲ့ရသည့် ဖြစ်စဉ်၊ ပြစ်မှုကျူးလွန်မှု ဖြစ်စဉ်တွေကို အသေးစိတ် မှတ်တမ်းတင်ထားပြီး သေဆုံးခဲ့ရတဲ့ ကလေးသူငယ်တွေအတွက် တရားမျှတမှုကို ဖော်‌ဆောင်သွားမယ်လို့ ထုတ်ပြန်ထားပါတယ်။ သေဆုံးဒဏ်ရာရတဲ့အထဲမှာ ကလေးငယ်တွေနဲ့ ကျောင်းသားတွေပါတဲ့ ကနီ လေကြောင်း တိုက်ခိုက်မှုနဲ့ ပတ်သက်ပြီး စစ်ကောင်စီဘက်ကတော့ သတင်းထုတ်ပြန်တာ မရှိသေးပါဘူး။",
    "domain": "News",
    "url": "https://burmese.voanews.com/a/sagaing-kani-airstrike-/7906799.html"
  },
  {
    "id": "fd12c455-0f65-4c94-9fd1-91fa7c4dbf2d",
    "title": "HMPV ဗိုင်းရပ်စ် စိုးရိမ်ထိတ်လန့်တာမဖြစ်ဖို့ စစ်ကောင်စီ သတင်းစာရေးသား",
    "text": "တရုတ်နိုင်ငံမြောက်ပိုင်းမှာ အသက်ရှူလမ်းကြောင်းဆိုင်ရာရောဂါဖြစ်စေတဲ့ Human Metapneumovirus (HMPV) ဗိုင်းရပ်စ်ဟာ ဆောင်းရာသီမှာပုံမှန်ဖြစ်ပွားတတ်တဲ့ ဗိုင်းရပ်စ် တမျိုးသာဖြစ်တယ်ဆိုပြီး တရုတ်အစိုးရ ရောဂါထိန်းချုပ်ရေးနဲ့ကာကွယ်ရေး ဗဟိုဌာနရဲ့ ပြောဆို ချက်ကို မြန်မာစစ်ကောင်စီအာဘော်သတင်းစာမှာ ပြန်လည်ဖေါ်ပြပါတယ်။\nHMPV ဗိုင်းရပ်စ်ဟာ ကိုဗစ် 19 ရောဂါပိုးလို အသစ်ဖြစ်ပေါ်နိုင်တဲ့ ဗိုင်းရပ်စ်အမျိုးအစားသစ် Novel Virus မဟုတ်ကြောင်းနဲ့ တရုတ်နိုင်ငံမှာ ဒီရောဂါကြောင့် ကျန်းမာရေး အရေးပေါ်အခြေအနေ သတ်မှတ် ကြေညာထားတာမရှိကြောင်း မြန်မာ့အလင်းသတင်းစာမှာ ရေးသားပါတယ်။ ရောဂါဖြစ်ပွား မှုကြောင့် သေဆုံးတဲ့အရေအတွက်ဟာ အသက်ရှူလမ်းကြောင်းဆိုင်ရာ ပြဿနာကြောင့် သေဆုံးမှုအားလုံးရဲ့ တစ်ရာခိုင်နှုန်းပဲ ရှိတယ်လို့လည်း ရေးသားပါတယ်။ ဒါပေမဲ့ ရောဂါဖြစ်ပွားမှု မြင့်တက်တဲ့အတွက် တရုတ်နိုင်ငံကဆေးရုံတွေမှာ လူအများအပြားရောက်နေတဲ့ ဗွီဒီယိုတချို့ မကြာခင်ရက်ပိုင်းက လူမှုကွန်ယက်တွေမှာ ပျံ့နှံ့ခဲ့ပါတယ်။\nကမ္ဘာမှာ လူတွေ သန်းချီသေဆုံးခဲ့တဲ့ ကိုဗစ် ၁၉ ကပ်ရောဂါကြုံရပြီး ငါးနှစ်အကြာ တရုတ်နိုင်ငံမှာ HMPV ဗိုင်းရပ်စ်ပိုးကူးစက်တဲ့သတင်းတွေ ထွက်လာတာကြောင့် အာရှနဲ့ကမ္ဘာ့နိုင်ငံ တော်တော်များများ ရောဂါဖြစ်ပွားမှု သတင်းတွေကို မျက်ခြေမပြတ် စောင့်ကြည့်နေကြပါတယ်။ အခုအချိန်အထိ အိန္ဒိယနဲ့ မလေးရှားနိုင်ငံတွေမှာ (HMPV) ဗိုင်းရပ်စ်ပိုးကူးစက်မှုတွေ ရှိနေတဲ့ သတင်းတွေ ထွက်ပေါ်နေပါတယ်။ ထိုင်းနိုင်ငံနဲ့ တခြားနိုင်ငံတွေမှာတော့ ရောဂါဖြစ်ပွားတာ မတွေ့ရသေးတဲ့အကြောင်း သက်ဆိုင်ရာ ကျန်းမာရေး အရာရှိတွေက ပြောဆိုပါတယ်။ (HMPV) ရောဂါပိုးဟာ ကလေးငယ်တွေမှာ အဖြစ်များပြီး အသက်ကြီးသူတွေနဲ့ ကိုယ်ခံအားနည်းသူတွေမှာ ရောဂါပိုပြီး ပြင်းပြင်းထန်ထန်ခံစားရနိုင်တယ်လို့ ကျန်းမာရေးအရာရှိတွေ သတိပေးထားပါတယ်။",
    "domain": "News",
    "url": "https://burmese.voanews.com/a/myanmar-downplays-china-s-hmpv-outbreak-despite-asian-countries-are-stepping-up-monitoring-/7929247.html"
  },
  {
    "id": "8c689f4e-7d41-4628-a238-a7415164da27",
    "title": "တောင်ကုတ်ကို AA ထိန်းချုပ်ထားပြီး ပိတ်မိနေတဲ့ အရပ်သားတွေကို ကယ်ထုတ်",
    "text": "စစ်ကောင်စီနဲ့ အာရက္ခတပ်တော် AA ကြား တိုက်ပွဲပြင်းထန်နေတဲ့ တောင်ကုတ်မြို့ပေါ်ကို AAဘက်က ထိန်းချုပ်ထားပြီး မြို့ပေါ်မှာပိတ်မိနေတဲ့အရပ်သားတွေကို AA က ကယ်ထုတ်နေတယ်လို့ တောင်ကုတ်ဒေသခံတဦးကပြောပါတယ်။စစ်ကောင်စီ လေကြောင်းပစ်ခတ်မှုကြောင့် ဒီရက်ပိုင်း အရပ်သား (၉) ဦးထက်မနည်း ထိခိုက်သေဆုံးခဲ့ပါတယ်။ ဒါ့အပြင် ရခိုင်ပြည်နယ်က ဂွ၊ အမ်းနဲ့ မောင်တောမြို့နယ်တွေမှာလည်း တိုက်ပွဲတွေ ဆက်လက်ပြင်းထန်နေပါတယ်။ ရခိုင်ဘက်က စစ်ရေးအခြေအနေ ရန်ကုန်က သတင်းပေးပို့တဲ့သတင်းကို အခြေခံပြီး ကိုစံကျော်က တင်ပြပေးထားပါတယ်။\nအာရက္ခတပ်တော် AA ထိုးစစ်ဆင်တိုက်နေတဲ့ မြို့နယ်တွေထဲက တခုဖြစ်တဲ့ တောင်ကုတ်မြို့နယ်မှာ စစ်ကောင်စီတပ်စခန်းတော်တော်များများ AAဘက်ကသိမ်းပိုက်ထားပြီး မြို့ပေါ်အထိ ထိန်းချုပ်ထား နိုင်ပြီဖြစ်တယ်လို့ ဒေသခံတွေကပြောပါတယ်။ လက်ရှိမှာတော့ တောင်ကုတ်မြို့ပေါ်မှာ ပိတ်မိနေတဲ့ ဒေသခံတွေကို AA ဘက်က ကယ်ထုတ်နေတယ်လို့တောင်ကုတ်မြို့ပေါ်ကနေ ထွက်ပြေး တိမ်းရှောင် လာတဲ့ ဒေသခံတဦးကပြောပါတယ်။\n“မြို့ပေါ်မှာ တိုက်ပွဲတွေက နည်းသွားပြီလို့ပြောလို့ရတယ်။ မြို့ပေါ်ကို AA က ထိန်းချုပ်ထားပြီလို့ ပြောလို့ရတယ်။ မြို့ပေါ်မှာ ပိတ်မိနေတဲ့သူတွေကို တပ်တော်လာပြီးတော့ ကယ်ထုတ်နေတာတွေလည်း ရှိတယ်။ သွားလာလှုပ်ရှားနေတာတွေရှိတယ်။ နောက် စစ်ကောင်စီတပ်တွေက အထိုင်ချထားတဲ့ တပ်ဆုတ်သွားပြီးတော့ သူတို့ တပ်ရင်း တပ်မတွေထဲကို ဝင်သွားကြပြီးတော့ အဲဒီကနေ ခံစစ်ပြင်နေတာတွေ့တယ်။”\nအခုလို တပ်စခန်းတော်တော်များများ လက်လွတ်ဆုံးရှုံးလိုက်ရတဲ့ စစ်ကောင်စီအနေနဲ့ လေကြောင်း ကနေ ဗုံးကြဲတာတွေ၊ လက်နက်ကြီးတွေနဲ့ပစ်ခတ်တာတွေကြောင့် ဒီရက်ပိုင်းအတွင်းမှာပဲ အရပ်သား ၉ ဦးထက်မနည်း သေဆုံးပြီးဒဏ်ရာရတာတွေလည်းရှိတယ်လို့ သူကဆက်ပြောပါတယ်။\n“မြို့ပေါ်မှာဆိုရင် မကြာသေးခင်ကပဲ အောင်မြင့်အေးဆိုသူတယောက် သူကတော့ အသက် ၄၀ လောက် ရှိနေပြီ။ သူက ၁၇ ရက်နေ့လောက်မှာ တိုက်ပွဲမှာပဲ ဗုံးဆံထိပြီးတော့ဆုံးတယ်လို့ကြားတယ်။ ပြီးတော့ ၁၉ ရက်နေ့မှာကျတော့ သင်္ချီကိုင်းရွာ ဒီရွာကတော့ ချင်းတိုင်းသားတွေနေတဲ့ရွာ အဲဒီရွာကို ဗုံးကျတယ်။ အဲဒီမှာ အရပ်သား ၄ ယောက်ဆုံးပြီးတော့နောက်ထပ် ၆ ယောက်လောက် ဒဏ်ရာရတာရှိတယ်။ ပြီးရင် ဒီဘက် သံတွဲဘက်ကိုထွက်တဲ့လမ်းမှာ ရန်ခိုရွာ အဲမှာလည်း အရပ်သား ၄ ယောက်လောက် သေဆုံးခဲ့တယ်။ နောက်ဒဏ်ရာရတာလည်းရှိတယ်။”\nလက်ရှိမှာတော့ တောင်ကုတ်မြို့ပေါ်ကို AA ဘက်က ထိန်းချုပ်ထားနိုင်ပြီဆိုပေမယ့် စစ်ကောင်စီက အဓိကတပ်မ,တပ်ရင်းတွေဖြစ်တဲ့ စကခ (၅) ၊ ခမရ (၃၄၆) ၊ ခမရ (၅၄၄) စတဲ့တပ်တွေ မြို့အပြင်ဘက်မှာ ရှိနေပါသေးတယ်။\nစစ်ကောင်စီအနေနဲ့ ရခိုင်ပြည်နယ်တိုက်ပွဲတွေမှာ လေကြောင်းကို အဓိကအသုံးပြီးတော့ လူနေရပ်ကွက် ကျေးရွာတွေဆေးရုံ ဆေးခန်းတွေနဲ့ သာသနိက အဆောက်အအုံတွေကိုဗုံးကြဲ တိုက်ခိုက်နေတာကြောင့် မကြာခဏဆိုသလိုအရပ်သားတွေ သေဆုံးနေကြရတယ်လို့ တောင်ကုတ်ဒေသခံတဦးက ပြောပါတယ်။\n“ လေကြောင်းအန္တရာယ်တခုကိုတော့ စိုးရိမ်ရတယ်။ လေယာဉ်တွေ၊ လက်နက်ကြီးတွေက မထင်ရင် မထင်သလို လှမ်းပစ်တယ်။ အခုနောက်ပိုင်းဆိုရင် သူတို့က အရပ်သားတွေကိုပဲ ပစ်မှတ်ထား တိုက်ခိုက်လာတာတွေ့တယ်။ စစ်ပွဲထဲမှာအာရုံသိပ်မရှိတော့ဘူး။ နောက်တခု သူတို့က စစ်ပွဲကိုလည်း နိုင်အောင်မတိုက်နိုင်သလို နိုင်အောင်တိုက်ဖို့ အရည်အချင်းလည်းမရှိဘူး။ သူတို့လုပ်နိုင်တာ ဘာလဲ ဆိုရင် ပြည်သူတွေနေတဲ့ အဆောက်အဦးတွေ၊ နေအိမ်တွေကို ဗုံးကြဲမယ်၊မီးတိုက်မယ်၊ အဲလိုမျိုး လုပ်တယ်။ ၂ဝ ရက်နေ့ညနေကဆိုရင် ခမရ (၃၄၆) တပ်နဲ့အနီးမှာရှိတဲ့ ဖုန်ညိုရွာကို စကခ ၅ တပ်မ ထဲက လက်နက်ကြီးနဲ့ လှမ်းပစ်တယ်။ အဲမှာ နေအိမ်တော်တော်များများ မီးလောင်သွားတယ်။ အဲလို မျိုးတွေရှိတယ်။”\nဒါ့အပြင် ရခိုင်တောင်ပိုင်းက ဂွမြို့နယ်မှာလည်း စစ်ကောင်စီနဲ့အာရက္ခတပ်တော် AA ကြား တိုက်ပွဲတွေ ဆက်လက်ပြင်းထန်နေသလို စစ်ကောင်စီဘက်ကတော့ လေကြောင်း ရေကြောင်းတွေကနေ လက်နက်ကြီးတွေ ပစ်ကူပေးနေတယ်လို့ ဒေသခံတွေကပြောပါတယ်။ တဆက်တည်းမှာပဲ အမ်းနဲ့ မောင်တောမြို့နယ်တွေကိုလည်း အာရက္ခတပ်တော် AAဘက်က ဆက်လက်ထိုးစစ်ဆင် တိုက်ခိုက်နေ တာကြောင့် နှစ်ဘက်တိုက်ပွဲတွေ ဆက်လက်ပြင်းထန်နေပါတယ်။\nရခိုင်တိုက်ပွဲတွေနဲ့ ပတ်သက်ပြီး စစ်ကောင်စီနဲ့ အာရက္ခတပ်တော် AA နှစ်ဘက်စလုံး သတင်းတစုံတရာ ထုတ်တာမျိုး မတွေ့ရသေးပါဘူး။ ဒါ့အပြင် ရခိုင်ပြည်နယ်မှာ ဖုန်းနဲ့အင်တာနက်လိုင်းတွေ ဖြတ်တောက်ခံထားရပါတယ်။",
    "domain": "News",
    "url": "https://burmese.voanews.com/a/rakhine-fighting-taunggote-/7871769.html"
  },
  {
    "id": "f95c856f-d4a2-4ca7-bf77-29c6f1a7ea07",
    "title": "သီတင်းကျွတ်မှာ ရွာတွေ မီးရှို့ခံရတဲ့ ဘုတလင်",
    "text": "သီတင်းကျွတ်လပြည့်နေ့ မနက်ခင်းဝေလီဝေလင်းအချိန်မှာ စစ်ကိုင်းတိုင်း ဘုတလင်မြို့နယ်ထဲက နေအိမ်တွေကို စစ်ကောင်စီတပ်က မီးရှို့ဖျက်ဆီးခဲ့တယ်လို့ ဒေသခံတွေက ဗွီအိုအေကို ပြောပါတယ်။ ဒေသခံတချို့ အသတ်ခံထားရပြီး ဒါဇင်နဲ့ချီ ဖမ်းဆီးခံထားရဆဲအချိန်မှာ အိမ်တွေ မီးရှို့ခံရတာဖြစ်ပါတယ်။ မန္တလေးတိုင်း ငါန်းဇွန်မြို့နယ်မှာလည်း စစ်တပ်က နယ်မြေရှင်းလင်းနေပြီး ဝေဟင်ကနေပါ ရဟတ်ယာဉ်တွေနဲ့ ပစ်ခတ်နေပါတယ်။ စစ်ကိုင်းတိုင်းနဲ့ မန္တလေးတိုင်းမှာ စစ်တပ်နယ်မြေရှင်းနေတဲ့ အခြေအနေအကြောင်း ရန်ကုန်ကပေးပို့တဲ့ သတင်းကို အခြေခံပြီး တင်ပြထားပါတယ်။\nဒေသခံတွေသတ်ဖြတ်ခံခဲ့ရသလို ဒါဇင်နဲ့ချီပြီး ဖမ်းဆီးခံထားရတဲ့ စစ်ကိုင်းတိုင်း ဘုတလင်မြို့နယ်မှာ ဒီကနေ့ အောက်တိုဘာ ၁၇ ရက် သတင်းကျွတ်လပြည့်နေ့မှာ စစ်ကောင်စီက စီပါကျေးရွာကိုရောက်လာပြီး ကျေးရွာထဲက နေအိမ်တွေကို မီးရှို့ခဲ့တယ်လို့ ဘုတလင်ဒေသခံတွေက ပြောပါတယ်။ အောက်တိုဘာ ၁၆ ရက်ကလည်း ၃ ရက်လောက် တပ်စွဲနေထိုင်ခဲ့တဲ့ တက်လှိုင်းရွာထဲကနေ စစ်တပ် ထွက်သွားချိန် တောထဲတိုက်လို့ ဒေသခံတွေပြောတဲ့ ယာယီအိမ်တွေကို မီးရှို့ဖျက်သွားခဲ့ပြီး ဒီနေ့မှာတော့ စီပါရွာထဲဝင်ပြီး မီးရှို့နေတယ်လို့ ဒေသခံတဦးက ပြောပြပါတယ်။\n\"တက်လှိုင်းကို မီးရှို့ပြီးတော့ တောထဲတိုက်တွေကို မီးရှို့ပြီးတော့ ဒီကောင်တွေ ထွက်သွားတာပဲ။ မနက်ဝေလီဝေလင်းပိုင်းလောက်ပေါ့။ အခုစီပါရွာဘက်ဝင်သွားတာပဲ။ အခြေအနေကတော့ ဒီကောင်တွေ မီးရှို့နေတာပဲ။ အိမ်ခြေ ဘယ်လောက်လောင်တယ်ဆိုတာ မသိရသေးဘူးခင်ဗျ။\"\nတောတောင်တွေထဲ တောင်ယာစိုက်ခင်းတွေအတွက် ယာယီဆောက်ထားတဲ့တဲအိမ်လေးတွေကို တောထဲတိုက်လို့ ပြောကြတာဖြစ်ပါတယ်။ စစ်တပ် စစ်ကြောင်းရှိနေတဲ့အတွက် မီးလောင်တဲ့ နေအိမ် အရေအတွက် အတိအကျ မသိရသေးတာလို့လည်း ဒေသခံတွေက ပြောပါတယ်။\nစီပါကျေးရွာဟာ ကူတော်ကျေးရွာကနေ စစ်ကူသွားပြီး ပြန်လာတဲ့ စစ်တပ်စစ်ကြောင်းကို ကာကွယ်ရေး တပ်ဖွဲ့တွေ စက်တင်ဘာ ၃၀ ရက်က ကြားဖြတ်တိုက်ခိုက်ခဲ့တဲ့ နေရာလည်းဖြစ်ပါတယ်။ အဲ့ဒီကြားဖြတ်တိုက်ခိုက်မှုမှာ စစ်တပ်ဘက်က ၃၉ ယောက်သေဆုံးပြီး ၄၇ ယောက် စစ်သုံ့ပန်းအဖြစ် ဖမ်းဆီးခံခဲ့ရပြီး လက်နက်အများအပြားကိုလည်း ကာကွယ်ရေး တပ်ဖွဲ့တွေက သိမ်းဆည်းရမိခဲ့တယ်လို့ ပြောပါတယ်။ အဲဒီလို တိုက်ခိုက်ခံရပြီးနောက် စီပါရွာကို စစ်တပ်က တကျော့ပြန် နယ်မြေရှင်းလင်းနေတာလည်းဖြစ်ပါတယ်။ စစ်တပ်ရဲ့ နယ်မြေရှင်းလင်းမှုအတွင်း အရပ်သား ၁၄ ဦး သတ်ဖြတ်ခံထားရပြီး ၂၀ ကျော်လည်း အခုချိန်ထိ ဖမ်းဆီးခံထားရပါတယ်။ ကျေးရွာ ၇ ရွာထက်မနည်းက ဒေသခံ ၂ သောင်းခွဲကျော်ဟာလည်း ဘေးလွတ်ရာ ထွက်ပြေး တိမ်းရှောင်နေရတယ်လို့ စစ်ဘေးရှောင်ကူညီပေးနေသူတွေက ပြောပါတယ်။\nစစ်ကိုင်းတိုင်းနဲ့ ကပ်နေတဲ့ မန္တလေးတိုင်းဘက်မှာဆိုရင်လည်း မြင်းခြံခရိုင် ငါန်းဇွန်မြို့နယ်ထဲက ငါန်မြာကြီးကျေးရွာဘက်မှာ စစ်တပ်ဘက်က စစ်တပ်က စစ်ရေးလှုပ်ရှားနေတယ်လို့ ကာကွယ်ရေးတပ်ဖွဲ့တွေဘက်က ပြောပါတယ်။ ငါန်မြာကြီးကျေးရွာဟာ ကာကွယ်ရေး တပ်ဖွဲ့တွေ သိမ်းပိုက်ထားတာဖြစ်ပြီး ပြန်လည်စိုးမိုးနိုင်ရေးအတွက် စစ်တပ်ဘက်က စစ်ကြောင်းထိုးနေပြီး တိုက်ပွဲတွေရှိခဲ့တယ်လို့ မြောင်မြို့နယ် ပြည်သူ့ကာကွယ်ရေးနဲ့ လုံခြုံရေးအဖွဲ့ရဲ့ တာဝန်ရှိသူ ကိုနွေဦးက အခုလို ပြောပါတယ်။\n\"စစ်ကြောင်းက ဟိုနေ့က ၁၃ ရက်နေ့အထိဆိုရင် ၄ ရက်အကြာ တိုက်ပွဲဝင်နေတာ။ မိုးတောင်နားမှာ။ သူတို့ရည်မှန်းချက်က ဘယ်လိုလည်းဆိုတော့ ငါန်းမြာကြီးစခန်းကလည်း ပေးထားရတာဆိုတော့ အဲ့ဟာကော ပြန်ရချင်တာကော ပြီးရင် သူတို့လမ်းကြောတွေ မြို့သာ စက်မှုဇုန်တို့ တံတားဦးဘက်တို့ အဲ့ဘက် တကြောပေးထားလို့ရှိရင် အဲ့လမ်းကြောတွေက ပွင့်သွားမှာပေါ့။ အဲ့ဒါကြောင့် အပွင့်မခံနိုင်လို့ ပြန်ပြီးတော့ စစ်ကြောင်းထိုးပြီးတော့ နယ်မြေရှင်းလင်းရေး လုပ်နေတာပေါ့။\"\nစစ်တပ်က နယ်မြေရှင်းလင်းရေးအတွင်း ဝေဟင်ကနေပါ ရဟတ်ယာဉ်တွေနဲ့ ပစ်ခတ်တာတွေရှိပြီး ကာကွယ်ရေးတပ်ဖွဲ့ဝင်တွေဘက်က သေဆုံး ဒဏ်ရာရမှုတွေလည်း ရှိနေပါတယ်။ မြောင်မြို့နဲ့ ငါန်းဇွန်မြို့အစပ်မှာရှိတဲ့ ငါန်းမြာကြီးရဲစခန်းကို ကာကွယ်ရေးတပ်ဖွဲ့တွေ သိမ်းပိုက်ပြီးတဲ့နောက် စစ်တပ်ဘက်က လေကြောင်းကနေ ဗုံးကြဲတိုက်ခိုက်ခဲ့လို့ အရပ်သား ၁၆ ဦးထက်မနည်းသေဆုံးခဲ့ပါတယ်။ စစ်ကိုင်း၊ မကွေး၊ မန္တလေး စတဲ့ဒေသတွေရဲ့ စစ်ဆင်ရေးတွေအတွင်း အရပ်သားထိခိုက်သေဆုံးမှုတွေနဲ့ပတ်သက်လို့ စစ်တပ်ဘက်ကတော့ ဒေသခံကာကွယ်ရေးတပ်တွေရှိတဲ့ဒေသတွေကို ချေမှုန်းတိုက်ခိုက်တာသာဖြစ်တယ်လို့ ပြောဆိုလေ့ရှိပါတယ်။",
    "domain": "News",
    "url": "https://burmese.voanews.com/a/butalin-villages-burnt-down-during-thadingyuk/7825831.html"
  },
  {
    "id": "313bec02-c45b-4116-99f6-040bb586abae",
    "title": "မန္တလေးက တရုတ်ကောင်စစ်ရုံး တိုက်ခိုက်ခံရ",
    "text": "မြန်မာနိုင်ငံဆိုင်ရာ တရုတ်သံရုံးရဲ့ မန္တလေးမြို့က ကောင်စစ်ရေးရာဌာန မနေ့ အောက်တိုဘာ ၁၈ ရက် သောကြာနေ့ ညနေပိုင်းက တိုက်ခိုက်ခံခဲ့ရပါတယ်။ ကျုံးတောင်ဘက်မှာရှိတဲ့ တရုတ်ကောင်စစ်ရုံးဝန်းထဲမှာ မနေ့က ညနေပိုင်းမှာ ပေါက်ကွဲသံ ကြားခဲ့ရပြီး ထိခိုက် သေဆုံးတာတော့ မရှိဘူးလို့ ဒေသခံတွေက ပြောပါတယ်။\nတရုတ်ကောင်စစ်ရုံးတဝိုက်ဟာ ပုံမှန်အားဖြင့် လုံခြုံရေးတင်းကျပ်တဲ့ နေရာဖြစ်တယ်လို့ မန္တလေးမြို့ခံတွေက ပြောပါတယ်။ ဒီတိုက်ခိုက်မှုနဲ့ပတ်သက်လို့ တရုတ်သံရုံးကတော့ တစုံတရာ ထုတ်ပြန်ခြင်း မရှိသေးပါဘူး။\nစစ်ကောင်စီရဲ့ ထုတ်ပြန်ချက်မှာတော့ ညနေ ၄ နာရီဝန်းကျင်မှာ တရုတ်ကောင်စစ်ဝန်ချုပ်ရုံးမှာ ပေါက်ကွဲမှု ဖြစ်ခဲ့ပြီး ၂ ထပ်ဆောင် ခေါင်မိုးရဲ့ အုပ်ကြွပ်အမိုး ၂ ပေလောက် ပျက်စီးသွားကြောင်းနဲ့ လူနဲ့ တခြားပစ္စည်း အထိအခိုက် မရှိဘူးလို့ ဖော်ပြထားပါတယ်။ တရုတ်ကောင်စစ်ဝန်ချုပ်ရုံး တာဝန်ရှိသူတွေနဲ့ ပူးပေါင်းစုံစမ်းနေသလို လုံခြုံရေး တိုးမြှင့်ထားတယ်လို့လည်း ပြောထားပါတယ်။\nမြန်မာနိုင်ငံမှာ စစ်တပ်အာဏာသိမ်းခဲ့တဲ့ ၂၀၂၁ ဖေဖော်ဝါရီလ နောက်ပိုင်းကစလို့ မြို့ပြဒေသတွေမှာပါ တိုက်ခိုက်မှုတွေ ကျယ်ပြန့်လာပေမဲ့ မန္တလေးလို မြို့ကြီးမှာရှိတဲ့ တရုတ်ကောင်စစ်ရေးရာရုံး အခုလို တိုက်ခိုက်ခံရတာကတော့ ဒါ ပထမဆုံး ဖြစ်ပါတယ်။ ဒီတိုက်ခိုက်မှုနဲ့ ပတ်သက်လို့ ဘယ်အဖွဲ့ကမှလည်း သူတို့လက်ချက်လို့ ဝန်ခံထုတ်ပြန်ခြင်း မရှိသေးပါဘူး။\nတရုတ်ဟာ အာဏာသိမ်းစစ်ကောင်စီကို လက်နက် အဓိကရောင်းချပေးနေတဲ့ မဟာမိတ် ဖြစ်သလို၊ တချိန်တည်းမှာလည်း စစ်ကောင်စီကို တိုက်ခိုက်နေတဲ့ မြောက်ပိုင်းမဟာမိတ် တိုင်းရင်းသား လက်နက်ကိုင်အဖွဲ့တချို့အပေါ် ဩဇာညောင်းတယ်လို့ နိုင်ငံရေးအကဲခတ်တွေက သုံးသပ်ထားပါတယ်။ မြန်မာ့နိုင်ငံရေးမှာ တရုတ် ကြားဝင်တာကို မကြိုက်သူတွေ၊ တရုတ်က နိုင်ငံရေး စီးပွားရေးအရ သြဇာလွှမ်းမိုးနေတာကို မကြိုက်လို့ ဆန့်ကျင်ကွန့်ကွက်မှုတွေလည်း ရှိခဲ့ပါတယ်။\nလားရှိုးမြို့ကို ညီနောင်မဟာမိတ်တပ်တွေ ဩဂုတ်လက သိမ်းပိုက်ခဲ့ပြီးနောက်ပိုင်း စစ်တပ်လိုလားသူတွေနဲ့ အမျိုးသားရေးဝါဒီတွေက တရုတ်ဆန့်ကျင် ဆန္ဒပြပွဲတွေ လုပ်ခဲ့ကြပါတယ်။ ရန်ကုန်၊ နေပြည်တော်မြို့တွေမှာ တရုတ်ဆန့်ကျင် ဆန္ဒပြမှုတွေ ဖြစ်ခဲ့ပြီး မကြာခင် တရုတ်ဝန်ကြီးချုပ် Wang Yi နေပြည်တော်ကို သွားပြီး တရုတ်-မြန်မာဆက်ဆံရေးကို သွေးခွဲလိုတဲ့ တရုတ်နိုင်ငံကို အမည်ဖျက် အပုပ်ချတဲ့ ပြောဆိုလုပ်ဆောင်မှု မှန်သမျှဆန့်ကျင်တယ်လို့ စစ်ကောင်စီ အကြီးအကဲ ဗိုလ်ချုပ်မှူးကြီး မင်းအောင်လှိုင်နဲ့ တွေ့ဆုံစဉ် ပြောခဲ့ကြောင်း တရုတ်သံရုံးရဲ့ သတင်းထုတ်ပြန်ချက်မှာ ဖော်ပြခဲ့ပါတယ်။",
    "domain": "News",
    "url": "https://burmese.voanews.com/a/chinese-consulate-myanmar-explosive-device/7828519.html"
  },
  {
    "id": "bf5cc573-781c-45f6-a4ec-07a5ddfb2471",
    "title": "ချင်းပြည်နယ် ဖလမ်းဆေးရုံ ဗုံးကြဲတိုက်ခိုက်မှု ကျန်းမာရေးဝန်ထမ်းအပါ ၇ ဦးသေဆုံး",
    "text": "ချင်းညီနောင်အဖွဲ့တွေနဲ့ တိုက်ပွဲပြင်းထန်နေတဲ့ ချင်းပြည်နယ်၊ ဖလမ်းမြို့နယ်ထဲက လုမ်သဲကျေးရွာက ပြည်သူ့ဆေးရုံပေါ် စစ်ကောင်စီကဗုံးကြဲတိုက်ခိုက်လို့ ကျန်းမာရေးဝန်ထမ်း ၂ ဦးနဲ့ ဆေးကုသခံနေတဲ့ အရပ်သား ၅ ဦး စုစုပေါင်း ၇ ဦးသေဆုံးပြီး ၄ ဦး ထိခိုက်ဒဏ်ရာရရှိခဲ့ပါတယ်။ ချင်းကာကွယ်ရေး တပ်တွေ စုပေါင်းထားတဲ့ ချင်းညီနောင်အဖွဲ့စစ်ဆင်ရေး ထိုးစစ်ဆင်နေတဲ့ ချင်းပြည်နယ် မင်းတပ်နဲ့ ဖလမ်းမြို့မှာလည်း တိုက်ပွဲတွေပိုပြင်းထန်လာနေသလို ဟားခါးနဲ့ ထန်တလန်ဘက်မှာလည်း ချင်းပြည်ကောင်စီပူးပေါင်းတပ်တွေက ထိုးစစ်ဆင် တိုက်ခိုက်နေပါတယ်။ ချင်းပြည်နယ်တွင်း ပြင်းထန်လာနေတဲ့ စစ်ရေးနောက်ဆုံးအခြေအနေ ရန်ကုန်က သတင်းပေးပို့ထားတာကို မဆုမွန်ကတင်ပြပေးထားပါတယ်။\nစစ်ဆင်ရေးတရပ်အနေနဲ့ ချင်းညီနောင်အဖွဲ့ (Chin Brotherhood) ရဲ့ နိုဝင်ဘာ ၉ ရက်နေ့ကတည်းက စတင်လိုက်တဲ့ ချင်းညီနောင်စစ်ဆင်ရေး (Operation CB)မှာ မင်းတပ်မြို့နဲ့ ဖလမ်းမြို့ပေါ်က စစ်ကောင်စီစခန်းတွေကို တပြိုင်တည်း ထိုးစစ်ဆင်တိုက်ခိုက်နေတဲ့ တိုက်ပွဲတွေမှာ နေ့စဉ်ဆိုသလို နှစ်ဘက် တိုက်ပွဲပြင်းထန်နေတာဖြစ်ပါတယ်။\nချင်းပြည်နယ် မင်းတပ်နဲ့ ဖလမ်းမြို့မှာ ရှိနေတဲ့ စစ်ကောင်စီတပ်စခန်းတွေကို ချင်းတော်လှန်ရေး ပူးပေါင်းတပ်ဖွဲ့ကတိုက်ခိုက် ရှင်းထုတ်နေတဲ့အခြေအနေ ချင်းညီနောင် (The Chin Brotherhood Alliance (CBA))အဖွဲ့ ပြောခွင့်ရှိသူ ဆလိုင်းယောမန်က ဗွီအိုအေကို ပြောပါတယ်။\n“ဒီမှာတော့ နေ့စဉ်နဲ့ ရက်တိုင်းရက်တိုင်းပဲ ထိတွေ့မှုတွေ ရှိတယ်။ တိုက်ပွဲတွေ တောက်လျှောက် ဖြစ်နေပါတယ်။ ဒါကမြို့ပေါ်မှာရှိတဲ့ စစ်ကောင်စီ စခန်းတွေကို လိုက်လံတိုက်ခိုက်နေတာ ရှင်းထုတ်နေတာဆိုတော့ တိုက်ပွဲတွေရှိနေလို့ပဲလေကြောင်းတိုက်ခိုက်မှု ရှိနေတာလို့ ပြောလို့ရပါတယ်။ ဘယ်လိုပြောမလဲ။ လေကြောင်းပစ်ကူနဲ့ အသည်းအသန် ခုခံကာကွယ်နေတဲ့ သဘောမျိုးပါ ခင်ဗျ။”\nမင်းတပ်မြို့နဲ့ ဖလမ်းမြို့မှာ ဒီနေ့အထိ စစ်ကောင်စီနဲ့ ချင်းညီနောင်ပူးပေါင်းတပ်တို့ကြား တိုက်ပွဲ ဆက်လက်ပြင်းထန်နေပြီး စစ်ကောင်စီဘက်လည်း လေကြောင်းကနေ ဗုံးကြဲချ အပြင်းအထန် ခုခံတိုက်ခိုက်နေတယ်လို့ ချင်းညီနောင်အဖွဲ့ကပြောပါတယ်။\nမြို့ပေါ်က စစ်ကောင်စီတပ် စခန်းတွေ တခုပြီးတခုသိမ်းယူပြီး တိုက်ပွဲအတွင်းမှာ အောင်မြင်မှုရရှိနေတယ်လို့ ချင်းညီနောင် (CB)အဖွဲ့ ပြောခွင့်ရှိသူ ဆလိုင်းယောမန်က ပြောပါတယ်။\n“မြို့တွင်းမှာ တိုက်ပွဲတွေ ဖြစ်နေတယ်။ မင်းတပ်မြို့ပေါ်က စစ်ကောင်စီစခန်းတွေ တခုပြီးတခု ကျနော်တို့ တိုက်ခိုက်သိမ်းယူနေတယ်။ အောင်ပွဲတွေ ရနေတာရှိတယ်ပေါ့နော်။ ဘယ်လိုမျိုးအောင်ပွဲ ဘယ်လောက်ရတယ်၊ ဘယ်လိုရတယ်ဆိုတာ နောက်ပိုင်းမှာ ကျနော်တို့ ချင်းညီနောင်ရဲ့ တရားဝင် သတင်းထုတ်ပြန်ချက်နဲ့ ထုတ်ပြန်သွားဖို့ ရှိတယ်ပေါ့နော်။ ဒီမြေပြင်တိုက်ပွဲရော လေကြောင်းတိုက်ခိုက် မှုတွေရော သတင်းအသေးစိတ်ကို နောက်ကျမှ ထုတ်ပြန်ဖို့တော့ ရှိပါတယ်ခင်ဗျ။”\nမင်းတပ်၊ ဖလမ်းနဲ့ ဟားခါးမြို့နယ်ကို အဓိက စစ်ကောင်စီဘက်က အပြင်းအထန် လေကြောင်းကနေ ဗုံးကြဲတိုက်ခိုက်နေပြီး တိုက်ပွဲဖြစ်ပွားတဲ့နေရာတင်မက တိုက်ပွဲမရှိတဲ့ ကျေးရွာတွေပါ စစ်ကောင်စီက နေ့စဉ်ဆိုသလို ဗုံးကြဲတိုက်ခိုက်နေတာလို့ Khonumthung ချင်းသတင်းဌာန အယ်ဒီတာ ကိုရောဘတ် ကလည်း ဗွီအိုအေကိုပြောပြပါတယ်။\n“အခုလက်ရှိကတော့ ချင်းပြည်နယ်မှာ မြို့သုံးမြို့ပေါ့နော်၊ အဓိကစစ်ကောင်စီက လေကြောင်း တိုက်ခိုက်မှု အကြီးအကျယ်လုပ်နေတာပေါ့နော်၊ မင်းတပ်ရယ်၊ ဖလမ်းရယ်၊ ဟားခါးနဲ့ထန်တလန် ကြားပေါ့နော်၊ အဲဒီဒေသသုံးနေရာကို အဓိက လေကြောင်းတိုက်ခိုက်မှုလုပ်တာပေါ့နော်။ ဆိုတော့ ပြီးခဲ့တဲ့ နိုဝင်ဘာ ၂၅ ရက်ကနေစပြီးတော့ ဖလမ်းဘက်မှာတော့ လေကြောင်းတိုက်ခိုက်မှုတွေ လုပ်လာတယ်။ အဲဒီမှာ ဗားကျေးရွာကို သူတို့ ဗုံးကြဲတယ်။ လေကြောင်းကနေဗုံးကြဲပြီးတော့ ဘာသာရေးအဆောက်အအုံနဲ့ နေအိမ်ငါးလုံးလောက် ပျက်စီးသွားတာပေါ့နော်၊ အဲဒီအပြင်ကို ဗားကျေးရွာမှာရှိတဲ့ ရေအားလျှပ်စစ်စက်ရုံ- အဲဒါလည်း ဗုံးကြဲခံရလို့ ပျက်စီးသွားတာပေါ့နော်၊ ဆိုတော့ နောက်တနေ့ ၂၆ ရက်နေ့ပေါ့နော်။ နိုဝင်ဘာ ၂၆ ရက်နေ့မှာ ဖလမ်းမြို့နယ်ထဲမှာပဲ မြို့ကနေ မိုင် ၂၀ လောက်ကွာတဲ့ လုမ်သဲရွာရဲ့ ကျန်းမာရေးဌာန ဆေးပေးခန်းကို စစ်ကောင်စီကနေ ထပ်ပြီးတော့ ဗုံးကြဲတယ်၊ အဲဒီမှာ ကျန်းမာရေးဝန်ထမ်းနှစ်ယောက်ရယ်၊ ပြီးတော့ ဆေးကုသမှုခံယူနေတဲ့ အရပ်သားပြည်သူ ငါးယောက်ပေါ့နော်၊ အားလုံး စုစုပေါင်း ၇ ယောက် သေဆုံးခဲ့တာပေါ့နော်။ အဲဒိအပြင်ကို အဆောက်အအုံတွေ၊ နေအိမ်တွေ ၆ လုံးလောက် ပျက်စီးခဲ့တာပေါ့နော်။\"\nတိုက်ပွဲမရှိဘဲ နိုဝင်ဘာ ၂၅ ရက်နေ့က ဖလမ်းမြို့နယ်က ဗားကျေးရွာ၊ ၂၆ ရက်နေ့မှာ လုမ်သဲကျေးရွာ ပြည်သူ့ဆေးရုံနဲ့နိုဝင်ဘာ ၂၇ ရက်နေ့မှာတော့ ကျဲရ်မွန်ကျေးရွာတို့ကို လေကြောင်းကနေ ဗုံးကြဲတိုက်ခိုက်ခဲ့တာဖြစ်ပါတယ်။\nနိုဝင်ဘာ ၂၆ ရက်နေ့က ဖလမ်းမြို့ကနေ မိုင် ၂၀ လောက်ဝေးတဲ့ လုမ်သဲကျေးရွာက ပြည်သူ့ဆေးရုံကို လေကြောင်းကနေ ဗုံးကြဲချလို့ ကျန်းမာရေး ဝန်ထမ်း ၂ ဦးနဲ့ ဆေးကုသမှု ခံယူနေတဲ့ အရပ်သား ၅ဦး စုစုပေါင်း ၇ဦး သေဆုံးပြီး ၄ဦးထိခိုက်ဒဏ်ရာရရှိခဲ့တယ်လို့ Khonumthung ချင်းသတင်းဌာန အယ်ဒီတာ ကိုရောဘတ်က ပြောပါတယ်။\nဟားခါးမြို့နဲ့ ထန်တလန်မြို့ကြားရှိ စစ်ကောင်စီတပ်စခန်းတွေကို ချင်းပြည်ကောင်စီပူးပေါင်းတပ်က စခန်းသိမ်းတိုက်ပွဲဖော်ဆောင်နေပြီး ချင်းပြည်အစိုးရပူးပေါင်းတပ်များက နိုဝင်ဘာလ ၂၂ ရက်က စတင်၍ ထိုးစစ်ဆင်တိုက်ခိုက်နေတာဖြစ်ပါတယ်။\nဒါ့အပြင် နိုဝင်ဘာ ၂၈ ရက်နေ့မှာတော့ ဟားခါးနဲ့ ထန်တလန်မြို့ကြားမှာ အကြိမ် ၅၀ ထက်မနည်း ဗုံးကြဲချခဲ့တယ်လို့Khonumthung ချင်းသတင်းဌာန အယ်ဒီတာ ကိုရောဘတ်က ပြောပါတယ်။\n“ထန်တလန်ကြားကိုပဲ စစ်ကောင်စီက အကြိမ်ပေါင်း ၅၀ လောက်ပေါ့နော်၊ လေကြောင်းကနေ တိုက်ခိုက်တာကို ကျနော်တို့တွေ့ရတယ်ပေါ့နော်။ ဒီရက်ပိုင်းကတော့ စစ်ကောင်စီက ကျနော်တို့ သိသလောက်ဆိုရင် မြေပြင်မှာ အထိနာနေတယ်၊ဖလမ်းနဲ့ မင်းတပ်မှာ မြို့သိမ်းစစ်ဆင်ရေး ချင်းညီနောင်အဖွဲ့တွေက ဖော်ဆောင်နေတယ်။ ဆိုတော့ ဟားခါး-ထန်တလန်ကြားမှာလည်း Chinland Council ဘက်ကနေ စစ်ဆင်းရေးဖော်ဆောင်နေတယ်ပေါ့နော်၊ ဆိုတော့ အဲ့ဒီမှာ စစ်ကောင်စီ အထိနာနေတာ။ အဲ့ဒါကြောင့် စစ်ကောင်စီက လေကြောင်းကနေ ပိုပြီးတော့ တိုက်ခိုက်လာတာကို ကျနော်တို့တွေ့ရတယ်ပေါ့နော်။ အဲ့ဒါကြောင့် စစ်ကောင်စီက လေကြောင်းကနေ ပိုပြီးတော့ တိုက်ခိုက်လာတာ ကျနော်တို့တွေ့ရတယ်ပေါ့နော်။”\nလုမ်သဲကျေးရွာက ပြည်သူ့ဆေးရုံဗုံးကြဲချခံရပြီး အပြစ်မဲ့ အရပ်သားတွေ သေဆုံးရတာနဲ့ ပတ်သက်လို့ ဝမ်းနည်းကြောင်း၊ အခုလို အပြစ်မဲ့ပြည်သူတွေ အားထားတဲ့ပြည်သူ့ဆေးရုံကို ရည်ရွယ်ချက်ရှိရှိ ပစ်မှတ်ထားတိုက်ခိုက်ပြီး စစ်ရာဇဝတ်ကျူးလွန်မှုကို ပြင်းထန်စွာ ရှုတ်ချတယ်လို့ ချင်းပြည် (Chinland) အစိုးရက နိုဝင်ဘာ ၂၇ ရက်နေ့မှာ ထုတ်ပြန်ထားပါတယ်။\nစစ်ကောင်စီဟာ နိုင်ငံတကာဥပဒေများကို ချိုးဖောက်ပြီး အပြစ်မဲ့ပြည်သူတွေရဲ့ အသက်အိုးအိမ် စည်းစိမ်ကို နေ့စဉ်နဲ့အမျှ ခြိမ်းခြောက်တဲ့အပြင် လူမျိုးတုံးသတ်ဖြတ်မှုတွေကို ရက်စက်စွာ ကျူးလွန်နေတယ်လို့ ပြောဆိုထားပါတယ်။ချင်းပြည်နယ်တွင်းက တိုက်ပွဲတွေအခြေအနေတွေနဲ့ ပတ်သက်လို့ စစ်ကောင်စီရဲ့ ချင်းပြည်နယ်အစိုးရအဖွဲ့ ပြောခွင့်ရှိသူ အတွင်းရေးမှူး ဦးအောင်ချိုကို ဗွီအိုအေက ဆက်သွယ်ခဲ့ပေမယ့် လက်ခံဖြေဆိုတာမရှိသေးသလို စစ်ကောင်စီဘက်ကလည်း တစုံတရာထုတ်ပြန်မရှိသေးပါဘူး။",
    "domain": "News",
    "url": "https://burmese.voanews.com/a/chin-fighting-mindat-fighting-/7881148.html"
  },
  {
    "id": "8bf7e2a9-5e62-49df-ae45-188ae5baa63d",
    "title": "နယ်စပ် တိုက်ပွဲ ထိုင်း မြန်မာနယ်စပ်ကုန်သွယ်ရေးကို မထိခိုက်",
    "text": "မြန်မာနယ်စပ်မှာ လက်နက်ကိုင်ပဋိပက္ခနဲ့ မတည်ငြိမ်မှုတွေ ရှိခဲ့ပေမဲ့ ပြီးခဲ့တဲ့နှစ် နိုဝင်ဘာလအတွင်း ထိုင်း မြန်မာ နှစ်နိုင်ငံ ကုန်သွယ်မှုပမာဏ ဘတ်ငွေ ၁၁ ဒသမ ၄ ဘီလျံ အထိ ရှိပြီး အရင်ကနဲ့ စာရင် ၆ ဒသမ ၅ ရာခိုင်နှုန်း တိုးခဲ့တဲ့အကြောင်း ထိုင်း ကူးသန်းရောင်းဝယ်ရေးဝန်ကြီးဌာန နိုင်ငံခြားကုန်သွယ်ရေးဌာနဆိုင်ရာ ညွှန်ကြားရေးမှူးချုပ် Arada Fuengthong ပြောဆိုတာကို ဒီနေ့ထုတ် ဘန်ကောက်ပို့စ် သတင်းစာမှာ ရေးပါတယ်။\nမဲဆောက်တဘက်ကမ်း မြဝတီမြို့ဘက်မှာ လက်နက်ကိုင် တိုက်ပွဲတွေကြောင့် ပြီးခဲ့တဲ့လပိုင်းတွေအတွင်း ကုန်သွယ်ရေးလမ်းတွေ ပြတ်တောက်ခဲ့ပေမဲ့ တခြား လမ်းကြောင်းတွေဖြစ်တဲ့ ရနောင်း၊ မယ်ဆိုင်နဲ့ ဆန်ခလဘူရီကနေ ထိုင်းနိုင်ငံက ကုန်တွေ တင်ပို့နိုင်ခဲ့တဲ့အကြောင်း Mrs Arada က ပြောပါတယ်။ ထိုင်းနိုင်ငံကထွက်တဲ့ သန့်စင်ပြီးသား ဒီဇယ်၊ ဓါတ်ဆီ၊ ဖျော်ရည်တွေ၊ ကြမ်းခင်း ကြွေပြားတွေကို မြန်မာနိုင်ငံကို အဓိက တင်ပို့နိုင်ခဲ့တယ်လို့လည်း ပြောပါတယ်။\n၂၀၀၄ ခုနှစ် နိုဝင်ဘာလအထိ ၁၁ လအတွင်း ထိုင်းနဲ့ အိမ်နီးချင်းနိုင်ငံတွေရဲ့ ကုန်သွယ်မှု ပမာဏ ထိုင်းဘတ်ငွေ ၁ ဒသမ ၆၆ တြီလျံအထိ ၆ ရာခိုင်နှုန်း တိုးလာခဲ့ပါတယ်။ ၂၀၂၄ ခုနှစ် နိုဝင်ဘာလ တလထဲမှာတင် အိမ်နီးချင်းနိုင်ငံတွေနဲ့ ထိုင်းနိုင်ငံအကြား နယ်စပ်ကုန်သွယ်မှု ပမာဏ ဘတ်ငွေ ၈၂ ဒသမ ၄ ဘီလျံအထိ တိုးလာခဲ့ပြီး နှစ်စဉ် ၄ ဒသမ ၆ ရာခိုင်နှုန်း တိုးလာခဲ့တာပါ။\nနယ်စပ်ကုန်သွယ်ရေးမှာ မလေးရှားနိုင်ငံက အများဆုံးဖြစ်ပြီး လာအို၊ မြန်မာနဲ့ ကမ္ဘောဒီးယားနိုင်ငံတွေက နောက်က အစဉ်လိုက် အများဆုံး ဖြစ်တဲ့အကြောင်းလည်း ထိုင်း ကူန်းသန်းရောင်းဝယ်ရေး ဝန်ကြီးဌာနက ပြောပါတယ်။",
    "domain": "News",
    "url": "https://burmese.voanews.com/a/border-trade-with-myanmar-recovered-despite-ongoing-conflicts-disrupting-trade-routes/7926892.html"
  },
  {
    "id": "1212784c-5289-49f4-836c-fcf866052392",
    "title": "မြန်မာလေကြောင်းတိုက်ခိုက်မှုနဲ့အကြမ်းဖက်မှုတွေရပ်တန့်ဖို့ G7 တောင်းဆို",
    "text": "မြန်မာနိုင်ငံတွင်း အရပ်သားတွေကို ထိခိုက်မှုဖြစ်စေတဲ့ လေကြောင်းတိုက်ခိုက်မှုအပါအဝင် အကြမ်းဖက်မှုအားလုံး ရပ်တန့်ဖို့ G7 စက်မှုထိပ်သီး ၇ နိုင်ငံ နိုင်ငံခြားရေးဝန်ကြီးများ ပူးတွဲထုတ်ပြန်ချက်မှာ ဖော်ပြပါတယ်။\nတရားမဲ့ ဖမ်းဆီးထားသူအားလုံး ပြန်လွှတ်ပြီး၊ သက်ဆိုင်ရာအစုအဖွဲ့အားလုံး ဆွေးနွေးညှိုနှိုင်းကြဖို့ကိုလည်း အဲဒီ ထုတ်ပြန်ချက်မှာတောင်းဆိုပါတယ်။ ၂၀၂၂ ခုနှစ်တုန်းက ကုလသမဂ္ဂလုံခြုံရေးကောင်စီက ချမှတ်ခဲ့တဲ့ ဆုံးဖြတ်ချက်အမှတ် ၂၆၆၉ ကို ခြွင်းချက်မရှိ အပြည့်အဝအကောင်အထည်ဖော်ရမယ်လို့လည်း ဖော်ပြပါတယ်။\nအဲဒီ ဆုံးဖြတ်ချက်မှာတော့ မြန်မာ့အရေး အာဆီယံဘုံသဘောထားအတိုင်း အကြမ်းဖက်မှုတွေကို ရပ်တန့်ပြီး၊ နိုင်ငံရေးအရ ဆွေးနွေးညှိုနှိုင်းကြဖို့ တိုက်တွန်းထားတာပါ။ မြန်မာ့အကျပ်အတည်းဖြေရှင်းရေးအတွက် ကုလအတွင်းရေးမှုးချုပ် အထူးကိုယ်စားလှယ်ရဲ့ ကြိုးပမ်းအားထုတ်မှုတွေကိုလည်း ထောက်ခံတယ်လို့ G7 နိုင်ငံခြားရေးဝန်ကြီးများ ပူးတွဲထုတ်ပြန်ချက်မှာ ပါရှိပါတယ်။\nကုလသမဂ္ဂအဖွဲ့အစည်းတွေနဲ့ လူသားချင်းစာနာကူညီမှုအဖွဲ့တွေကို ကန့်သတ်ထားမှုတွေ ရပ်ဆိုင်းဖို့နဲ့ IIMM ကုလသမဂ္ဂရဲ့ မြန်မာ့အရေးသီးခြားစုံစမ်းရေးအဖွဲ့လုပ်ငန်းတွေ နိုင်ငံတွင်း အဟန့်အတားမရှိ ဆောင်ရွက်ခွင့်ပေးဖို့ကိုလည်း G 7 နိုင်ငံခြားရေးဝန်ကြီးတွေက မြန်မာစစ်ကောင်စီကို တောင်းဆိုပါတယ်။\nဂျက်လောင်စာဆီအပါအဝင် မြန်မာစစ်တပ်ကို လက်နက်နဲ့ စစ်ရေးဆိုင်ရာအထောက်အပံ့တွေ မပေးကြကိုဖို့ကိုလည်း ဒီ ထုတ်ပြန်ချက်မှာ တိုက်တွန်းထားပါတယ်။ G 7 နိုင်ငံတွေဖြစ်တဲ့ အမေရိကန်၊ ကနေဒါ၊ ပြင်သစ်၊ ဂျာမဏီ၊ အီတလီ၊ ဂျပန်၊ ဗြိတိန် နိုင်ငံခြားရေးဝန်ကြီးတွေနဲ့ ဥရောပသမဂ္ဂ အထူးကိုယ်စားလှယ်တို့ဟာ အခု နိုဝင်ဘာလ ၂၅ ရက်နေ့နဲ့ ၂၆ ရက်နေ့က အီတလီနိုင်ငံမှာ တွေ့ဆုံခဲ့ကြပြီးနောက်၊ ပူးတွဲထုတ်ပြန်ချက်ထဲမှာ အခုလို မြန်မာ့အရေးကိုလည်း ထည့်သွင်းထားတာဖြစ်ပါတယ်။",
    "domain": "News",
    "url": "https://burmese.voanews.com/a/g7-calls-for-end-to-myanmar-airstrikes-and-violence/7878325.html"
  },
  {
    "id": "17ad04c0-42b6-4a77-9944-e5f104fd21a3",
    "title": "မွန်ပြည်နယ်မှာ စစ်ကောင်စီတပ်တွေ တိုက်ခိုက်ခံရ",
    "text": "မွန်ပြည်နယ် မုဒုံမြို့နယ်မှာ စစ်ကောင်စီယာဉ်တန်းက ကားသုံးစီး မနေ့က ကြားဖြတ်တိုက်ခိုက်ခံရတဲ့ အပြင် ဒီရက်ပိုင်းအတွင်း ကျိုက်မရောမြို့နယ်ထဲက ရဲစခန်းနှစ်ခုကို ဒရုန်းဗုံးနဲ့တိုက်ခိုက်ခဲ့တာကြောင့် စစ်ကောင်စီ တပ်ဖွဲ့က (၆) ယောက်သေဆုံးပြီး (၅) ယောက်ဒဏ်ရာရခဲ့ကြောင်း မွန်ပြည်သစ်ပါတီ စစ်အာဏာရှင်တိုက်ဖျက်ရေးအဖွဲ့ NMSP-AD က ဗွီအိုအေကိုပြောပါတယ်။ စစ်ကောင်စီတပ်ဖွဲ့ဝင် တွေကို အခုရက်ပိုင်း ခပ်စိတ်စိတ် တိုက်ခိုက်ခံနေရတဲ့အတွက် မုဒုံ မြို့အဝင်အထွက်နေရာမှာ စစ်ဆေးရေး ပိုမိုတင်းကြပ်လာတယ်လို့ ဒေသခံတွေ ပြောပါတယ်။ မွန်ပြည်နယ်က စစ်ရေးတင်းမာမှု နောက်ဆုံးအခြေအနေ ရန်ကုန်က သတင်းပေးပို့ထားပါတယ်။\nဇန်နဝါရီလ (၁၃) ရက် မနက်အစောပိုင်းက မွန်ပြည်နယ် မုဒုံမြို့နယ် ရောင်းဒေါင်းရွာနဲ့ ကွမ်လှာရွာကြား မော်လမြိုင်-သံဖြူဇရပ် ပြည်ထောင်စုလမ်းပိုင်းမှာ စစ်ကောင်စီယာဉ်တန်းကို ကြားဖြတ်တိုက်ခဲ့ ကြောင်း မွန်ပြည်သစ်ပါတီ စစ်အာဏာရှင်တိုက်ဖျက်ရေးအဖွဲ့ NMSP-AD က သတင်းထုတ်ပြန်ထား ပါတယ်။ ဒီဒေသမှာ အရင်က တိုက်ပွဲတွေ ကြီးကြီးမားမား ဖြစ်တာမရှိခဲ့ပေမဲ့ စစ်ကောင်စီရဲ့ ယာဉ်တန်း တွေ မကြာခဏတိုက်ခိုက်ခံနေရပြီး စစ်ကောင်စီဘက်ကလည်း လက်နက်ကြီးတွေ မကြာမကြာ ဦးတည်ရာမဲ့ တုံ့ပြန် ပစ်ခတ်လေ့ရှိတဲ့အကြောင်း ဒေသခံတွေက ပြောပါတယ်။မော်လမြိုင်မြို့ နယ်ကနေ သံဖြူဇရပ်မြို့နယ်ဘက်ကို ချီတက်သွားတဲ့ယာဉ်တန်း တိုက်ခိုက်ခံရတဲ့ကြောင်း အမည်မဖေါ်လိုတဲ့ မုဒုံဒေသခံတယောက်က ဗွီအိုအေကို ခုလို ပြောပါတယ်။\n“(စစ်ကောင်စီယာဉ်တန်းက)မော်လမြိုင်ကနေလာတယ်။ သံဖြူဇရပ်ဘက်ဆင်းသွားတဲ့ ယာဉ်တန်းတွေ သုံးစီးပါတယ်။ အဲ့ဒါ မွန်အဖွဲ့ကသေနတ်ငယ်နဲ့ပစ်ခတ်တိုက်ခိုက်တာ မြန်မာစစ်တပ်က တယောက်ထိ သွားတယ် ကြားတယ်။ အဲ့ဒီနောက်တော့ စစ်ကောင်စီဘက်က လက်နက်ကြီးနဲ့ ရမ်းသမ်းပစ်နေတာ ရော်ဘာခြံဘက်မှာ လက်နက်ကြီးကျတယ်၊ ရွာမှာတော့ မကျဘူး။ ဒေသခံတွေက မြန်မာစစ်တပ် တွေကို ကြောက်လန့်နေရတယ်။ တခြားစိုးရိမ်စရာတော့မရှိပါဘူး။”ဆိုပြီး မွန်ဘာသာနဲ့ ပြောပြသွားတာပါ။\nဒါ့အပြင် ကျိုက်မရောမြို့နယ် တောင်ကလေးကျေးရွာရဲစခန်းနဲ့ ကဒါကျေးရွာရဲစခန်းကို ဇန်နဝါရီလ (၁၀) ရက်နဲ့ (၁၂) ရက်နေ့တုန်းက ဒရုန်းဗုံးနဲ့ တိုက်ခိုက်ခဲ့တာကြောင့် စစ်ကောင်စီတပ်ဖွဲ့ဝင် (၆) ဦးသေဆုံးပြီး (၅) ဦး ဒဏ်ရာရရှိခဲ့တယ်လို့လည်း မွန်ပြည်သစ်ပါတီ စစ်အာဏာရှင် တိုက်ဖျက်ရေးအဖွဲ့ NMSP-AD ပြောရေးဆိုခွင့်ရှိသူ နိုင်ကောင်းစကား က ဗွီအိုအေကို ပြောပါတယ်။\n“ကျနော်တို့ရဲ့ ဒရုန်းယူနစ်တပ်ဖွဲ့ပေါ့နော်။ ကျိုက်မရောမြို့နယ်မှာရှိတဲ့ ကဒါကျေးရွာ ရဲစခန်းတခုရယ်၊ နောက်ပြီးတော့ တောင်ကလေးရဲစခန်းတခုပေါ့နော်။ ရဲစခန်းသာပြောပေမယ့် ရဲတွေ သိပ်မရှိ သလောက်ပဲလို့ ကျနော်တို့က သိရတယ်။ အထူးသဖြင့် စစ်ကောင်စီတပ်တွေပဲ တပ်စွဲထားတဲ့ သဘောရှိတယ်။ အဲ့မှာ ကျနော်တို့ (၁၀) ရက်နေ့ကဆိုရင် ဒရုန်းဗုံးနဲ့ သွားချတယ်။ ရန်သူဘက်ကတော့ (၅) ဦးသေဆုံးပြီးတော့ (၄) ဦးဒဏ်ရာရတယ်လို့ နောက်ပိုင်း ကျနော်တို့ ပြန်သိရတယ်ပေါ့နော်။ ထိုနည်းတူပဲ တောင်ကလေးရဲစခန်းမှာလည်း ရဲနည်းနည်းနဲ့ အထူးသဖြင့်စစ်တပ်တွေပဲ ထိုင်တဲ့စခန်းပေါ့ နော်၊ အဲ့မှာ ဒရုန်းဗုံးသွားချတော့ တဦးသေဆုံးတယ်၊ နောက်ပြီးတာ့ တဦးဒဏ်ရာရတယ်။”\nဒရုန်းနဲ့ တိုက်ခိုက်ခံရပြီးတဲ့နောက် စစ်ကောင်စီတပ်ကလည်း လက်နက်ကြီးနဲ့ တုံ့ပြန် ပစ်ခတ်ခဲ့တယ်လို့ နိုင်ကောင်းစကားက ပြောပါတယ်။\n“တောင်ကလေးဘက်မှာဆိုရင် ကျနော်တို့ ဒရုန်းချပြီးပြီးချင်းပေါ့နော်၊ (စစ်ကောင်စီတပ်)သူတို့က ထုံစံအတိုင်းပေါ့၊ သူတို့ လက်နက်ကြီးနဲ့ ရမ်းသမ်းပစ်ခတ်မှုတွေ ရှိတယ်၊ ကျနော်တို့ဘက်ကတော့ လုံခြုံစွာပဲ ပြန်ဆုတ်ခွာလာနိုင်တယ်ပေါ့နော်။”\nတောင်ကလေးကျေးရွာအနီးအနားမှာ နေထိုင်တဲ့ ရွာခံတဦးကတော့ စစ်ကောင်စီဘက်က လက်နက် ကြီးတွေနဲ့ ပစ်ခတ်နေတာကြောင့် ဒေသခံတွေ ထိတ်လန့်နေရတဲ့အပြင် အသွားအလာ သတိထားနေ ရတယ်လို့ VOA ကို ပြောပါတယ်။မွန်ပြည်နယ်က တိုက်ပွဲအခြေအနေနဲ့ ပတ်သက်လို့ စစ်ကောင်စီက သတင်းထုတ်ပြန်တာတော့ မတွေ့ရပါဘူး။ ပြီးခဲ့တဲ့ ၂၀၂၂ ခုနှစ် နှစ် ကုန်ပိုင်းတုန်းက ကျိုက်မရောမြို့နယ် တောင်ကလေးကျေးရွာ ရဲစခန်းကို မွန်ဒေသခံ ကာကွယ်ရေးပူးပေါင်းတပ်ဖွဲ့က တိုက်ခိုက်သိမ်းပိုက်နိုင်ခဲ့ ပါတယ်။ အဲ့ဒီနောက် စစ်ကောင်စီဘက်က လက်နက်ကြီးနဲ့ လေယာဉ်တွေ အသုံးပြုပြီး အပြင်းအထန် ပြန်လည်ခုခံတိုက်ခိုက်ပြီး ပြန်လည် တပ်စွဲခဲ့ပါတယ်။\nကျိုက်မရောမြို့နယ် တောင်ကလေးကျေးရွာရဲစခန်းကတော့ စစ်ကောင်စီတပ်က မကြာမကြာ တိုက်ခိုက်ခံနေရတဲ့နေရာတခု ဖြစ်လာပါတယ်။ ခုနောက်ပိုင်း မွန်ဒေသကာကွယ်ရေးတပ်ဖွဲ့တွေက စစ်ကောင်စီတပ်တွေနဲ့ ရဲစခန်းကို ပိတ်ဆို့ တိုက်ခိုက်တာတွေ ပိုများလာတာကြောင့် စစ်ကောင်စီတပ်က မြို့အဝင်အထွက်နေရာမှာ စစ်ဆေးရေးတွေ ပိုတင်းကြပ်လာတဲ့အကြောင်းလည်း ဒေသခံတွေ ပြောဆိုကြပါတယ်။",
    "domain": "News",
    "url": "https://burmese.voanews.com/a/mon-state-mnsp-ad-fight-with-drones-mon-state-fighting/7936030.html"
  },
  {
    "id": "f78798db-1d9d-4654-952c-2c141bf1a562",
    "title": "\"မြန်မာစစ်ကောင်စီရော AA နဲ့ပါ ဆက်ဆံမှုရှိ\" ဘင်္ဂလားဒေ့ရှ်ကြားဖြတ်အစိုးရ",
    "text": "မြန်မာစစ်ကောင်စီနဲ့ရော၊ အာရက္ခ တပ်တော် AAနဲ့ပါ ထိတွေ့ဆက်ဆံမှု ရှိတယ်လို့ ပါမောက္ခ ယူနွတ် ဦးဆောင်တဲ့ ဘင်္ဂလားဒေ့ရှ် ကြားဖြတ် အစိုးရ က တနင်္လာနေ့မှာ ပြောပါတယ်။ ဘင်္ဂလားဒေ့ရှ် နဲ့ မြန်မာနယ်စပ် ၂၇၁ ကီလိုမီတာ ရှိပြီး၊ နယ်စပ်တခုလုံးကို အာရက္ခ တပ်တော်က ထိန်းချုပ်ထားနိုင်တာပါ။\nတဘက်မှာတော့ တိုင်းပြည်ကို မြန်မာ အစိုးရက တာဝန်ယူထားဆဲ ရှိပါသေးတယ်လို့ ပြည်ထဲရေး ဝန်ကြီးဌာန အကြံပေး အငြိမ်းစား ဒုဗိုလ်ချုပ်ကြီး ဂျဟန်ဂါ အလမ် ချောင်ဒရီ က ဘင်္ဂလားဒေ့ရှ် အရှေ့တောင်ပိုင်း နယ်စပ် ခရီးမှာ သတင်းထောက်တွေကို ပြောကြောင်း တယ်လီဂရပ်ဖ် အိန္ဒိယ သတင်းက ဆိုပါတယ်။ ဒါကြောင့် နယ်စပ်အခြေအနေနဲ့ ပတ်သက်လို့ နှစ်ဘက်လုံးနဲ့ ဘင်္ဂလားဒေ့ရှ်က ထိတွေ့မှု ရှိပါတယ်လို့ သူက ပြောပါတယ်။\nဘင်္ဂလားဒေ့ရှ် လုံခြုံရေး တပ်ဖွဲ့တွေဟာ ရှေ့တန်းမှာ သတိကြီးကြီးထား ဆောင်ရွက်နေပြီး အခုထိတော့ ပြဿနာ မရှိသေးပါဘူး လို့လည်း ပြောပါတယ်။ ဒါပေမဲ့ နယ်စပ်မှာ အခါအားလျော်စွာ ပစ်ခတ်တာတွေရှိပြီး အမြောက်ဆံတွေလည်း ကျလာတာ ရှိတယ်လို့ ချောင်ဒရီက သတင်းထောက်တွေကို ပြောပါတယ်။ ဒါကြောင့် နတ်မြစ်ထဲမှာ ငါးဖမ်းတာ အခုအချိန်မှာ စိတ်မချရဘူး လို့လည်း ချောင်ဒရီက ပြောပါတယ်။ နယ်စပ်မှာ ဘင်္ဂလားဒေ့ရှ် က နောက်ထပ် တပ်တွေ တိုးချထားတယ်ဆိုတဲ့ မီဒီယာ သတင်းတွေ ထွက်လာပြီးတဲ့နောက် ချောင်ဒရီက အခုလို ပြောဆိုတာ ဖြစ်ပါတယ်။",
    "domain": "News",
    "url": "https://burmese.voanews.com/a/relationship-between-banladesh-rakhine/7919072.html"
  },
  {
    "id": "aa5d9f02-062e-4e55-b86e-76bff5dc0859",
    "title": "ရခိုင်ပြည်နယ် အမ်းမြို့နယ် တိုက်ပွဲတွေကြား ကျေးရွာတွေ မီးလောင်ပျက်စီး",
    "text": "စစ်ကောင်စီရဲ့ အနောက်ပိုင်းတိုင်း စစ်ဌာနချုပ်တည်ရှိတဲ့ အမ်းမြို့နယ်မှာ နှစ်ဘက်တိုက်ပွဲတွေ ဆက်လက်ပြင်းထန်နေသလို ကျေးရွာတချို့ မီးလောင်ပျက်စီးနေတယ်လို့ဒေသခံတွေကပြောပါတယ်။ အမ်းမြို့ကို စစ်အင်အားဖြည့်တဲ့ စစ်ကောင်စီတပ်ဖွဲ့ကို AA အာရက္ခတပ်တော်နဲ့ ပူးပေါင်းအဖွဲ့တွေက ကြားဖြတ်တိုက်ခိုက်နေတာကြောင့် ဒီရက်ပိုင်း နှစ်ဘက်တိုက်ပွဲတွေ ပြင်းထန်နေတယ်လို့လည်း ဒေသခံတွေက ပြောပါတယ်။ ရခိုင်ပြည်နယ်က စစ်ရေးတင်းမာမှုနောက်ဆုံးအခြေအနေတွေ ရန်ကုန်က သတင်းပေးပို့ထားတာကို ကိုဝင်းခန့်မောင် တင်ပြထားပါတယ်။\nရခိုင်ပြည်နယ် အလယ်ပိုင်းအမ်းမြို့နယ်ကို အာရက္ခတပ်တော်AAဘက်က ထိုးစစ်ဆင်တိုက်ခိုက်နေတာ လနဲ့ချီရှိနေပြီးနှစ်ဘက်တိုက်ပွဲတွေ ဒီကနေ့ပြင်းထန်နေဆဲဖြစ်ပါတယ်။ လက်ရှိမှာတော့ စစ်ကောင်စီရဲ့ အနောက်ပိုင်းတိုင်းစစ်ဌာနချုပ် နပခ ကို AAဘက်က လက်နက်ကြီး လက်နက်ငယ်တွေနဲ့ ပစ်ခတ်နေသလို စစ်ကောင်စီဘက်ကလည်းလေကြောင်းကနေ အပြင်းအထန်ပစ်ခတ်နေတယ်လို့ အမ်းဒေသခံတဦးက ရခိုင်ဘာသာနဲ့ အခုလိုပြောပါတယ်။\n“ဒီကနေ့က ဂျက်ဖိုက်တာနှစ်စီး၊ ဟတ်စကီး ၄ စီး၊ Y12 နှစ်စီးနဲ့ တောက်လျှောက်ပစ်နေတာ၊ AA ဘက် ကတော့ အမ်းဌာနချုပ်ကို နေရာပေါင်းစုံက လက်နက်ကြီးတွေနဲ့လှမ်းပစ်တယ်။ လက်နယ်ငယ်တွေနဲ့ လည်း ပစ်တယ်။ အခုက မြေပြင်တောင် ထိုးစစ်ဆင်နေပြီလားမသိဘူး။ စက်သေနတ်သံတွေတောင် ကြားရတယ်လို့ သိရတယ်။”\nအာရက္ခတပ်တော် AA အနေနဲ့ အမ်းမြို့ပေါ်က စစ်ကောင်စီတပ်စခန်း ၈ ခုကို သိမ်းပိုက်ထားပြီး ကျန်တဲ့ တပ်စခန်းတွေကို ထိုးစစ်ဆင်တိုက်ခိုက်နေဆဲဖြစ်တယ်လို့ ပြီးခဲ့တဲ့ နိုဝင်ဘာလ ၁၃ ရက်နေ့ AA ထုတ်ပြန်ချက်မှာ ဖော်ပြထားပါတယ်။ လက်ရှိမှာတော့ အာရက္ခတပ်တော် AA ဘက်က အမ်းမြို့ထဲမှာ ပိတ်မိနေတဲ့ ဒေသခံပြည်သူတွေနဲ့ စစ်ဘေးဒုက္ခသည်တွေကို ကယ်ထုတ်နေတယ်လို့လည်း သူက ဆက်ပြောပါတယ်။\n“အမ်းမြို့မှာ စခန်းတွေကတော့ မရှိသလောက် ဖြစ်သွားပြီလေ။ အာရက္ခတပ်တော်က အားလုံးကို ထိန်းချုပ်ထားတဲ့အနေအထားရှိတယ်ဆိုတော့ လက်ရှိမှာလည်း တိုင်းဌာနချုပ်ကို လက်နက်ကြီး လက်နက်ငယ်တွေနဲ့ ပစ်နေတာဆိုတော့တိုင်းဌာနချုပ်တခုပဲ ကျန်တော့တယ်လို့ ပြောလို့ရတယ်။ ကျန်တဲ့နေရာတွေက ရှိတယ်ဆိုရင်တောင် စခန်းတွေမှာအသေခံထားတဲ့ လူ ဆယ်ယောက် ကိုး ယောက် လောက်ပဲရှိတဲ့သဘောဗျာ။ အမ်းမြို့ကို ရခိုင့်တပ်တော်ကထိန်းချုပ်ရင်ပြည်သူတွေထိ ခိုက်မှာစိုးရိမ်တာကြောင့် စစ်ဘေးဒုက္ခသည်တွေကို ကယ်ထုတ်နေတယ်လို့သိရတယ်။”\nဒါ့အပြင် အမ်းမြို့နယ်အတွင်းက အမ်း-ပဒန်းလမ်းမှာလည်း မကွေးဘက်ကနေ စစ်ကူလာတဲ့ စစ်ကောင်စီစစ်ကြောင်းကိုအာရက္ခတပ်တော်နဲ့ ပူးပေါင်းတပ်တွေက ကြားဖြတ်တိုက်ခိုက်နေ တာကြောင့် ဒီရက်ပိုင်းနှစ်ဘက်တိုက်ပွဲတွေပြင်းထန်နေတယ်လို့ စစ်ရေးစောင့်ကြည့်သူတွေ ကပြောဆိုကြပါတယ်။\nတိုက်ပွဲ ပြင်းထန်နေတဲ့ အမ်း-ပဒန်းလမ်းတလျောက်က ကျေးရွာတချို့လည်း မီးလောင်ပျက်စီးသွား တာရှိသလို ဂွမြို့နယ်အတွင်းက ကင်းဘုံကျေးရွာကိုလည်း စစ်ကောင်စီလေကြောင်းက ဗုံးကြဲခဲ့ တာကြောင့် နေအိမ်တွေ ဘုန်ကြီးကျောင်းတွေ မီးလောင်ပျက်စီးသွားတယ်လို့ ရခိုင်စစ်ရေး စောင့်ကြည့်နေသူတွေကပြောပါတယ်။\nရခိုင်ပြည်နယ်က မောင်တော၊ ဂွ၊ တောင်ကုတ် စတဲ့ မြို့နယ်တွေမှာ ရှိတဲ့ စစ်ကောင်စီတပ်စခန်းတွေကို AA ဘက်ကထိုးစစ်ဆင်တိုက်ခိုက်နေဆဲဖြစ်တာကြောင့် နှစ်ဘက်တိုက်ပွဲတွေ ဆက်လက်ပြင်းထန်နေ တာပါ။ ဒါပေမယ့်လည်းရခိုင်ပြည်နယ်မှာ ဖုန်းနဲ့ အင်တာနက်လိုင်းအားလုံး ဖြတ်တောက်ခံထားရ တာကြောင့် စစ်ရေးအခြေအနေတိတိကျကျသိရဖို့ ခက်ခဲနေပါတယ်။ ရခိုင်ပြည်နယ်တွင်း ပြင်းထန်တဲ့ စစ်ရေးပဋိပက္ခအခြေအနေတွေနဲ့ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသေးပါဘူး။",
    "domain": "News",
    "url": "https://burmese.voanews.com/a/rakhine-ann-fighting-rakhine-fighting-/7877224.html"
  },
  {
    "id": "342bb913-cfa0-46cd-b491-46982b032f16",
    "title": "မြန်မာအဖွဲ့အစည်းတွေအပေါ်သက်ရောက်နိုင်တဲ့ ထိုင်းဥပဒေကြမ်း",
    "text": "ထိုင်းနိုင်ငံမှာ အရပ်ဘက်ပရဟိတအဖွဲ့အစည်းတွေ မှတ်ပုံတင်ခွင့်ဆိုင်ရာဥပဒေကြမ်းကြောင့် ထိုင်းနိုင်ငံမှာ အခြေစိုက်တဲ့ မြန်မာသတင်းသမားတွေ၊ မြန်မာ့အရေးဆောင်ရွက်နေတဲ့ အဖွဲ့အစည်းတွေ လုပ်ငန်းဆက်လက်လည်ပတ်ရေး အခက်တွေ့နိုင်တယ်လို့ ဥပဒေပညာရှင်တွေနဲ့ သုံးသပ်သူတွေ ပြောဆိုနေပါတယ်။\nထိုင်းအစိုးရက လွှတ်တော်ကို အောက်တိုဘာလမှာတင်ပြအဆိုပြုခဲ့တဲ့ The Association and Foundations Bill ဥပဒေကြမ်းဟာ အမျိုးသားလုံခြုံရေး လိုအပ်ချက်ကြောင့်ဖြစ်တယ်လို့ ထိုင်းအစိုးရဘက်က ပြောပါထားပါတယ်။ အဆိုပြုထားတဲ့ဥပဒေအရ ပရဟိတအဖွဲ့အစည်းတိုင်း ထိုင်းနိုင်ငံသားဝန်ထမ်း အနည်းဆုံး ၃၀ ခန့်ထားဖို့လိုအပ်ပြီး ပြည်ထဲရေးဝန်ကြီးဌာနအောက်မှာ မှတ်ပုံတင်ရပါလိမ့်မယ်။ ဖေါက်ဖျက်တဲ့အဖွဲ့အစည်းတွေကို ဒေါ်လာ ၃,၀၀၀ အထိ ဒဏ်ငွေ ချမှတ်နိုင်ပါတယ်။ တခြား တရားဝင် စာရွက်စာတမ်းနဲ့ လုပ်ထုံးလုပ်နည်းဆိုင်ရာ တင်းကြပ်တဲ့ စည်းမျဉ်းတွေလည်း ဥပဒေမှာ အဆိုပြုထားပါတယ်။\nလူ့အခွင့်အရေးအဖွဲ့တွေကတော့ ထိုင်းနိုင်ငံဟာ ဗီယက်နမ်နဲ့ ကမ္ဘောဒီးယားနိုင်ငံတွေမှာလို အရပ်ဖက် အဖွဲ့အစည်းတွေအပေါ် တင်းကြပ်တဲ့ စည်းကမ်းတွေ ကန့်သတ်လာနေပြီး ဒီဥပဒေကြောင့် ထိုင်းမှာ အခြေစိုက်ပြီး မြန်မာနိုင်ငံကိုအသံလွှင့်နေတဲ့ လွတ်လပ်တဲ့သတင်းဌာနတွေ ပိတ်ပင်ရနိုင်ခြေရှိနေတယ် ဆိုပြီး စိုးရိမ်နေကြပါတယ်။ ဒါတင်မက မြန်မာ့အရေးလုပ်နေကြတဲ့ အဖွဲအစည်းတွေရဲ့ လုပ်ငန်းတွေကို စွက်ဖက်တာ၊ ဖျက်သိမ်းတာတွေအထိ လုပ်လာနိုင်တယ်လို့ လေ့လာသူတွေက ပြောဆိုနေကြပါတယ်။",
    "domain": "News",
    "url": "https://burmese.voanews.com/a/myanmar-ngo-thai-bill-myanmar-migrants-myanmar-organization-in-thai-/7900069.html"
  },
  {
    "id": "777da464-aa80-4fef-8e49-3f46ba2199c7",
    "title": "ကျားဖြန့်နှိမ်နင်းရေး မြန်မာရွှေ့ပြောင်းအလုပ်သမားတွေအပေါ် ရိုက်ခတ်မှာ စိုးရိမ်မှုတွေထွက်ပေါ်",
    "text": "မြန်မာနိုင်ငံ နယ်စပ်မှာ အခြေစိုက်လှုပ်ရှားနေကြတဲ့ အွန်လိုင်းငွေလိမ်ဂိုဏ်းတွေကို ဒေသတွင်းနိုင်ငံတွေက ပူးပေါင်းနှိမ်နင်းမှုတွေ တိုးမြှင့်လာတာနဲ့အမျှ ရွှေ့ပြောင်းအလုပ်သမားတွေအပေါ် ရိုက်ခတ်လာမှာကိုလည်း အလုပ်သမားရေး လှုပ်ရှားသူတွေ စိုးရိမ်နေကြပါတယ်။ ကျားဖြန့်လို့ လူသိများတဲ့ ငွေလိမ်ဂိုဏ်းတွေကို နှိမ်နင်းဖို့ ထိုင်းနိုင်ငံက၊ ဒေသတွင်းနိုင်ငံတွေနဲ့ ပူးပေါင်းမှုတွေ အရှိန်မြှင့်လာနေသလို နယ်စပ်လုံခြုံရေးကိုလည်း တိုးမြှင့်လာနေတာပါ။ ကျားဖြန့်ဂိုဏ်းတွေ နှိမ်နင်းရေးကြောင့် မြန်မာတွေအပေါ် ရိုက်ခတ်လာနိုင်ခြေနဲ့ ပတ်သက်လို့ ရန်ကုန်က သတင်းပေးပို့ထားတာကို တင်ပြထားပါတယ်။\nမြန်မာနယ်စပ် မြဝတီမြို့က အွန်လိုင်းငွေလိမ်ဂိုဏ်းတွေမှာ အတင်းအဓမ္မ အလုပ်စေခိုင်းခံရတာ၊ လူကုန်ကူးခံရသူ တွေ တစတစ များလာတယ်ဆိုတဲ့ သတင်းတွေ ထွက်လာပြီး ထိုင်းအစိုးရက နယ်စပ်လုံခြုံရေးကို ဒီထက်ပိုပြီး တင်းကျပ်ထားတယ်ဆိုတဲ့ သတင်းတွေလည်း ထွက်ပေါ်လာပါတယ်။\nပြီးခဲ့တဲ့ သောကြာနေ့က ဘန်ကောက်မှာလုပ်တဲ့ ပဉ္စမအကြိမ်မြောက် အာဆီယံ ဒစ်ဂျစ်တယ် ဝန်ကြီးများ အစည်းအဝေးကို စစ်ကောင်စီရဲ့ ပို့ဆောင်ရေးနှင့် ဆက်သွယ်ရေးဝန်ကြီး ဖြစ်တဲ့ ဗိုလ်ချုပ်ကြီး မြထွန်းဦး တက်ရောက်ခဲ့ပါတယ်။ မြန်မာနယ်စပ်က အွန်လိုင်းငွေလိမ် လုပ်ငန်းတွေက ထိုင်းနိုင်ငံကတဆင့် တရုတ်နိုင်ငံသားတွေကို လိမ်ညာခေါ်ယူခဲ့တဲ့ ကိစ္စကို ထိုင်းဘက်က ဆွေးနွေးခဲ့ပါတယ်။ မြန်မာစစ်ကောင်စီကတော့ သူတို့အနေနဲ့ ဒီကိစ္စကို ထိုင်းအစိုးရနဲ့ ပူးပေါင်းဖြေရှင်းသွားမယ်လို့ ကတိပေးခဲ့ပါတယ်။\nလူကုန်ကူးမှုကိစ္စတွေကို ထိန်းချုပ်နိုင်ဖို့ဆိုရင် ထိုင်းအစိုးရအနေနဲ့ နယ်စပ်ဂိတ်တွေမှာ အထူးစောင့်ကြည့်ရေး ဇုန်တွေသတ်မှတ်ပြီး စောင့်ကြည့်သင့်တယ်လို့ ထိုင်းအတိုက်အခံ လွှတ်တော်အမတ်ကို ကိုးကားပြီး The Nation သတင်းစာက ဖော်ပြပါတယ်။ ဒီရိုက်ခတ်မှုက မြန်မာနိုင်ငံသား ရွှေ့ပြောင်းတွေကိုလည်း ရိုက်ခတ်လာနိုင်တဲ့အတွက် သတိထား စောင့်ကြည့်သင့်ကြောင်း ထိုင်းအခြေစိုက် ရခိုင်အလုပ်သမားများအဖွဲ့ရဲ့ ဒါရိုက်တာ ကိုနိုင်အောင်အောင်က ပြောပါတယ်။\n\"ကျနော်တို့အနေနဲ့ ပြောရရင် ရွှေ့ပြောင်းလုပ်သားတွေ သတိထားဖို့ လိုအပ်လာတယ်။ ထိုင်းကလည်း တံတားပေါ်က လာတဲ့သူဆိုရင် ဘယ်နေရာမှ အိပ်မှာလဲ၊ ဘယ်နေရာမှာ တည်းမှာလဲ၊ ဘယ်သူက အာမခံပေးမှာလဲ၊ အဆင်မပြေတဲ့သူဆို ပြည်နှင်ဒဏ်မျိုး blacklist ပေးတာမျိုးတွေ တွေ့လာရတယ်။ ကိုယ့်မြန်မာတွေအနေနဲ့ ဒီကာလမှာ သွားတာ၊ လာတာ သတိထားဖို့လိုတယ်။ ထိုင်းနိုင်ငံ အစိုးရအနေနဲ့လည်း နယ်စပ်တလျှောက်လုံး တရုတ်စာ၊ ထိုင်းစာ ပတ်ပတ်လည် ကပ်နေတာကို တွေ့ရတယ်။ ဒီလူကုန်ကူးမှု တိုက်ဖျက်ရေးနဲ့ ပတ်သက်ပြီးတော့ ကပ်ထားတယ်။ နောက်တခု ထိုင်းစစ်တပ်နေ ဦးဆောင်ပြီးတော့ ဒီဟာကို လုပ်မယ်ဆိုတဲ့ ပုံစံမျိုးတွေ ကျနော်တို့ ကြားရတယ်။\"\nတရုတ်နာမည်ကြီး မော်ဒယ်နဲ့ သရုပ်ဆောင်တချို့ မြန်မာနယ်စပ် မြဝတီမြို့က အွန်လိုင်းငွေလိမ်ဂိုဏ်းတွေမှာ လူကုန်ကူးခံရပြီး အဓမ္မခိုင်းစေခံခဲ့ရာကြောင့် ပြန်လည် ကယ်ဆယ်ခဲ့ရတဲ့ ဖြစ်ရပ်တွေကို အကြောင်းပြုပြီး တရုတ်က ထိုင်းအစိုးရကို ဖိအားပေးလာနေပါတယ်။\nအွန်လိုင်း ရာဇဝတ်ဂိုဏ်းတွေကို နှိမ်နင်းဖို့ ၂၀၂၃ စက်တင်ဘာလကစပြီး မြန်မာနိုင်ငံထဲက လက်နက်ကိုင်အဖွဲ့တွေကို တရုတ်နိုင်ငံက စပြီးသတိပေးခဲ့ပါတယ်။ အဲဒီနောက် အွန်လိုင်းငွေလိမ်ဂိုဏ်းတွေကို ရှင်းပစ်မယ်ဆိုတဲ့ ကြေညာချက်တွေနဲ့အတူ လက်နက်ကိုင် အဖွဲ့တွေရဲ့ စစ်ရေးလှုပ်ရှားမှုတွေ ရှမ်းပြည်နယ် မြောက်ပိုင်းမှာ အရှိန်ကောင်းလာပါတယ်။\nမြဝတီဘက်က အွန်လိုင်းငွေလိမ်တဲ့ ဂိုဏ်းတွေဟာ ကရင် နယ်ခြားစောင့် BFG တပ်ဖွဲ့တွေ ထိန်းချုပ်တဲ့ ဒေသမှာ ရှိနေတဲ့အတွက် တရုတ်ရဲ့ ဖိအားပေးမှုက ဘယ်လို သက်ရောက်မှုတွေ ရှိလာမလဲ၊ စစ်ကောင်စီအပေါ်မှာရော ထိုင်းဘက်က ဖိအားပေးတာတွေ ရှိလာမလား၊ ဒေသအတွင်း အကဲခတ်တွေအကြား မေးခွန်းထုတ်မှုတွေ ရှိနေပါတယ်။\nမြန်မာနိုင်ငံသားအရေး အကူအညီပေးနေတဲ့ AAC မဟာမိတ်အဖွဲ့က ဦးခိုင်ကြီးကတော့ ထိုင်းဘက်က စစ်ကောင်စီကို လုပ်ထုံးလုပ်နည်းအရသာ ဒီကိစ္စတွေကို ပူးပေါင်းပေးဖို့ ပြောတာထက် ပိုနိုင်မယ်မထင်ကြောင်း ပြောပါတယ်။\n\"ဖိအားပေးခံရဖို့ကတော့ မရှိနိုင်ဘူး ဘာလို့ဆိုတော့ သူတို့က အွန်လိုင်းမှာပဲ ပေးနေတာပဲ၊ တကယ်တမ်းတော့ သူတို့ဆက်ဆံရေးတွေက နောက်ကွယ်မှာ လုပ်ချင်ရာ လုပ်နေကြတာ၊ ကျနော့အမြင်ပေါ့။ (တရုတ်တွေ) လူကုန်ကူးခံရတယ် ဆိုတာကလည်း သူတို့က အွန်လိုင်းမှာ လှလှလေးပြောသွားတာပါ တကယ်တမ်းကျ အဲဒီပုဂ္ဂိုလ်တွေက ပညာလည်း တတ်တယ်ဗျာ၊ ပိုက်ဆံလည်း ရှိတယ်ဗျာ၊ မင်းသားလည်း ဖြစ်တယ်ဗျာ။ ငွေနဲ့ခင်းပြီး သွားလို့ရတဲ့ပုဂ္ဂိုလ်တွေဗျာ။ ဒီထိုင်းနယ်စပ်မှာရှိနေတဲ့၊ မြန်မာနယ်စပ်မှာရှိနေတဲ့ နိုင်ငံခြားသားတွေကလည်း နှစ်နိုင်ငံအစိုးရ အကုန်လုံး သိပြီးသားတွေပဲ။ သူတို့ဖာသာ အခုကြမှ ထပြီးတော့ အလုပ်လုပ်ပြတာပေါ့ဗျာ ကျနော့အမြင်တော့။\"\nမြန်မာနိုင်ငံက ငွေလိမ်ဂိုဏ်းတွေကို နှိမ်နင်းဖို့ ဖိအားပေးနေတာဟာ တရုတ်ရဲ့ အချိန်ကိုက် နိုင်ငံရေးကစားကွက် တခုလားဆိုပြီး မေးခွန်းထုတ်နေသူတွေလည်း ရှိပါတယ်။ ဒီငွေလိမ်ဂိုဏ်းတွေမှာ အဓိကပါဝင်နေသူ အများစုက တရုတ်နိုင်ငံသားတွေဖြစ်ပြီး အခိုင်းခံရသူ အများစုကလည်း တရုတ်နိုင်ငံသားတွေ ဖြစ်ကြပါတယ်။ ကမ္ဘာ့နိုင်ငံအသီးသီးကို ပစ်မှတ်ထားပြီး ဒေါ်လာဘီလျံချီ လိမ်လည်တဲ့ မြန်မာနိုင်ငံအတွင်းက ကျားဖြန့်ခေါ် ငွေလိမ်ဂိုဏ်းတွေရဲ့ လုပ်ငန်းတွေဟာ စစ်ကောင်စီ အာဏာသိမ်းပြီးနောက်မှာ ပိုပြီး ကြီးထွားလာခဲ့ပါတယ်။",
    "domain": "News",
    "url": "https://burmese.voanews.com/a/concerns-raised-about-impact-of-online-scam-crackdown-on-myanmar-migrant-workers/7943059.html"
  },
  {
    "id": "ad8d4b72-f79d-456f-bc78-dec73df27349",
    "title": "အာရှဒေသ ခရီးသွားတွေအတွက် ငွေလိမ်ဂိုဏ်းအန္တရာယ် တိုင်ဝမ်သတိပေး",
    "text": "မြန်မာနိုင်ငံနဲ့ ထိုင်းနိုင်ငံ အပါအဝင် အရှေ့တောင်အာရှငါးနိုင်ငံကို ခရီးသွားမယ့် ခရီးသည်တွေ အနေနဲ့ အွန်လိုင်းငွေကြေးလိမ်လည်တဲ့ ဂိုဏ်းတွေရဲ့ အန္တရာယ်ကို သတိထားဖို့ ထိုင်ဝမ် ပြည်ထဲရေးဝန်ကြီးဌာနက သတိပေးထားပါတယ်။\nမြန်မာ၊ ထိုင်း၊ ဗီယက်နမ်၊ ကမ္ဘောဒီးယားနဲ့ လာအိုနိုင်ငံတွေကို သွားမယ့် ခရီးသည်တွေရဲ့ လေယာဉ်လက်မှတ်ပေါ်မှာ သတိပေးစာ ပုံနှိပ်ထားတာကို လိမ်လည်တဲ့ဂိုဏ်းတွေက ဖျားယောင်းခိုင်းစေတာတွေ ခံခဲ့ရတဲ့အကြောင်း တိုင်ဝမ် ပြည်ထဲရေးဝန်ကြီးဌာနက ပြောဆိုတာကို ANN Asia News Network သတင်းမှာ ဖေါ်ပြပါတယ်။ ခရီးသွားတွေအတွက် ဘေးကင်းလုံခြုံမယ့် လမ်းညွှန်ချက်တွေကို အင်တာနက်မှာ ဖတ်ဖို့လည်း ထပ်ပြီး သတိပေးထားပါတယ်။\nပြီးခဲ့တဲ့နှစ်ပိုင်းတွေအတွင်း မြန်မာနိုင်ငံနဲ့ ကမ္ဘောဒီးယားနိုင်ငံတွေကို သွားရောက်ခဲ့တဲ့ တိုင်ဝမ်ဒေသခံတွေ အွန်လိုင်း ငွေကြေးလိမ်လည်တဲ့ဂိုဏ်းတွေက ဖျားယောင်းခိုင်းစေတာတွ ခံခဲ့ရတဲ့အကြောင်း တိုင်ဝမ် ပြည်ထဲရေးဝန်ကြီးဌာနက ပြောဆိုပါတယ်။\nပြီးခဲ့တဲ့ သီတင်းပတ်က မြန်မာနိုင်ငံမှာ ဖမ်းဆီးခဲ့တဲ့ ငွေကြေးလိမ်လည်တဲ့ဂိုဏ်းတွေက နိုင်ငံခြားသား ၂၆၀ ထဲမှာ ထိုင်ဝမ်က ၇ ယောက် ပါဝင်ပြီး သူတို့ကို ထိုင်းရဲတပ်ဖွဲ့က စစ်ဆေးနေတဲ့အကြောင်းလည်း သတင်းမှာ ဖေါ်ပြပါတယ်။\nတချိန်တည်းမှာ ထိုင်းနိုင်ငံက ဘဏ်တချို့မှာလည်း ငွေထုတ်စက်ကနေ ထုတ်ပေးတဲ့ ပြေစာတွေမှာ အွန်လိုင်းငွေကြေးလွှဲပြောင်းမှုတွေမှာ လုံခြုံရေးကို အထူးသတိထားဖို့၊ တယ်လီဖုန်းနဲ့ တခြားတယောက်က ညွှန်ကြားတာမျိုးကို လက်မခံဖို့ တရုတ်၊ အင်္ဂလိပ်၊ ထိုင်း သုံးဘာသာနဲ့ သတိပေးရေးသားထားပါတယ်။",
    "domain": "News",
    "url": "https://burmese.voanews.com/a/taiwan-lists-thailand-vietnam-myanmar-cambodia-and-laos-as-high-risk-destinations/7980259.html"
  },
  {
    "id": "d23a08eb-2a86-4493-8f13-bee6ff5edb44",
    "title": "လှေစီးပြေးရိုဟင်ဂျာ ၃၀၀ နီးပါး မလေးရှားနှင်ထုတ်",
    "text": "ဒီလှေတွေကို ကျွန်းစုရဲ့ အနောက်တောင်ဘက် ရေမိုင် နှစ်မိုင်အကွာမှာ သောကြာနေ့ (ဇန်နဝါရီ ၃ ရက်) ညပိုင်းက တွေ့ရှိခဲ့ကြောင်း မလေးရှား ရေကြောင်း ထိန်းသိမ်းရေး အေဂျင်စီ (MMEA) က သတင်းထုတ်ပြန်ပါတယ်။“မလေးရှား ရေပိုင်နက် ပြင်ပကို မနှင်ထုတ်မီ ရှေ့ခရီးဆက်နိုင်ဖို့ အစားအသောက်နဲ့ သောက်သုံးရေ အပါအဝင် အကူအညီတွေ ပေးအပ်ခဲ့တယ်” လို့ MMEA ညွှန်ကြားရေးမှူးချုပ် Mohd Rosli Abdullah က ထုတ်ပြန်ချက်ထဲမှာ ပြောပါတယ်။ မလေးရှားနိုင်ငံအနေနဲ့ ဒီလို ရွှေ့ပြောင်းသူတွေ ပါဝင်တဲ့ လှေတွေရဲ့ လှုပ်ရှားမှုကို စောင့်ကြည့်နိုင်ဖို့ ထိုင်းအာဏာပိုင်တွေနဲ့ ညှိနှိုင်းဆောင်ရွက်နေတယ်လို့လည်း ဖော်ပြထားပါတယ်။မြန်မာနိုင်ငံက ထွက်ခွာလာပြီး ရိုဟင်ဂျာလို့ ယူဆရသူတွေ သယ်ဆောင်လာတဲ့ အခြား လှေတစင်း သောကြာနေ့က လန်ကာဝီကို ဆိုက်ကပ်လာလို့ အဲဒီ လှေပေါ်ပါလာတဲ့ အထောက်ထားမဲ့ ရွှေ့ပြောင်းလာသူ လူ ၁၉၆ ဦးကို ဖမ်းဆီးခဲ့ပြီးနောက် အခုလို နောက်ထပ် လှေနှစ်စင်း နှင်ထုတ်တဲ့ ဖြစ်ရပ် ဖြစ်လာတာပါ။ ပထမ ရွှေ့ပြောင်းသူ အဖွဲ့ထဲမှာတော့ အမျိုးသား ၆၈ ဦး၊ အမျိုးသမီး ၅၇ ဦး၊ ကလေး ၇၁ ဦး ပါဝင်တယ်လို့ မလေးရှားကလာတဲ့ သတင်းတွေမှာ ဖော်ပြပါတယ်။\nမြန်မာနိုင်ငံမှာ ဖိနှိပ်မှုတွေ ရင်ဆိုင်နေရတယ်လို့ ကုလသမဂ္ဂက သတ်မှတ်ခံထားရတဲ့ ရိုဟင်ဂျာတွေဟာ အနီးအနားက ဒေသတွေင်းနိုင်ငံတွေမှာ ခိုလှုံနိုင်ဖို့ အန္တရာယ်များတဲ့ ပင်လယ်ရေကြောင်းခရီးကို အရင်ကလည်း ရွှေ့ပြောင်းသွားလာလေ့ရှိပါတယ်။၂၀၂၄ ခုနှစ် နှစ်ဆန်းပိုင်းက ထုတ်ပြန်တဲ့ ကုလသမဂ္ဂ ဒုက္ခသည်များဆိုင်ရာ ကော်မရှင်နာမင်းကြီး (UNHCR) ရဲ့ မှတ်တမ်းတွေ အရ ၂၀၂၃ ခုနှစ်ထဲမှာ ရိုဟင်ဂျာ ၄,၅၀၀ နီးပါး လှေစီး ထွက်ပြေးခဲ့ကြပြီး အဲ့ဒီထဲက လမ်းခရီးမှာ သေဆုံးရသူ သို့မဟုတ် ပျောက်ဆုံးရသူက ၅၆၉ ဦးဝန်းကျင် ရှိပြီး ဒီအရေအတွက်ဟာ ၂၀၁၄ ခုနှစ် နောက်ပိုင်း ထိခိုက်သေဆုံးရမှု အမြင့်ဆုံး ဖြစ်ခဲ့ပါတယ်။လှေစီးပြေး ရိုဟင်ဂျာ ဒုက္ခသည်တွေဟာ မွတ်စလင်အများစုနေထိုင်တဲ့ မလေးရှားနိုင်ငံကို ဦးတည် ထွက်ခွာလေ့ ရှိပေမယ့် မလေးရှားနိုင်ငံက ဒုက္ခသည်တွေကို တရားဝင် အသိအမှတ်မပြုသလို ကြားဖြတ်ဖမ်းဆီးခံရသူတွေကိုလည်း ထိန်းသိမ်းရေးစခန်းတွေထဲမှာ ထားလေ့ရှိပါတယ်။\nမလေးရှား ရေကြောင်း ထိန်းသိမ်းရေး အေဂျင်စီ (MMEA) ညွှန်ကြားရေးမှူးချုပ် Mohd Rosli Abdullah ရဲ့ ပြောဆိုချက်အရ ၂၀၁၀ ခုနှစ်ကနေ ၂၀၂၄ ခုနှစ် အတွင်းမှာ မြန်မာနိုင်ငံကနေ အထောက်အထားမဲ့ ရွှေ့ပြောင်းလာသူ စုစုပေါင်း ၂,၀၈၉ ဦး ၊ လှေ ၁၈ စင်း ကို MMEA နဲ့ တခြား မလေးရှား အဏာပိုင် အဖွဲ့အစည်းတွေက ဖမ်းဆီးခဲ့တယ်လို့ ဆိုပါတယ်။ ၂၀၂၄ ခုနှစ် နိုဝင်ဘာလနှောင်းပိုင်းအထိ မလေးရှားနိုင်ငံမှာ ရိုဟင်ဂျာဒုက္ခသည်တွေ အပါအဝင် ခိုလှုံခွင့်တောင်းခံသူပေါင်း ၁၁၁,၄၁၀ ဝန်းကျင်ရှိပြီး ဒါဟာ မလေးရှားနိုင်ငံမှာ ရောက်နေတဲ့ ဒုက္ခသည် အရေအတွက် စုစုပေါင်းရဲ့ ၅၈ ရာခိုင်နှုန်းအထိ ရှိတယ်လို့ ပြောပါတယ်။ကုလသမဂ္ဂက ဇန်နဝါရီ ၃ ရက်က နောက်ဆုံး ထုတ်ပြန်ထားတဲ့ ကိန်းဂဏန်းတွေ အရ မြန်မာနိုင်ငံမှာ လက်နက်ကိုင် ပဋိပက္ခကြောင့် လူပေါင်း ၃.၅ သန်းကျော်၊ စုစုပေါင်း လူဦးရေရဲ့ ၆ ရာခိုင်နှုန်းဟာ အိုးမဲ့အိမ်မဲ့ ဖြစ်ခဲ့ရပြီး ဒီအရေအတွက်ဟာ ၂၀၂၃ ခုနှစ်ကထက် စာရင် လူ ၁.၅ သန်း တိုးလာခဲ့တာလို့ ဆိုပါတယ်။ မြန်မာနိုင်ငံရဲ့ လူသားချင်းစာနာထောက်ထားမှုဆိုင်ရာ အကျပ်အတည်းကလည်း ပိုမိုဆိုးရွားလာနိုင်ကြောင်း ကုလသမဂ္ဂက သတိပေးထားပါတယ်။",
    "domain": "News",
    "url": "https://burmese.voanews.com/a/7924517.html"
  },
  {
    "id": "eb1a5392-921f-472c-a4dc-5ed183e8f4fd",
    "title": "မြန်မာဘက်က ပြန်ဝင်လာသူ အမျိုးသမီး (၅) ဦး ထိုင်းရဲဖမ်းဆီး",
    "text": "ထိုင်း-မြန်မာနယ်စပ် ကရင်ပြည်နယ်၊ မြဝတီမြို့နယ်အတွင်း နယ်ခြားစောင့်နဲ့ DKBA ဒီမိုကရေစီအကျိုးပြု ကရင်တပ်မတော်က ကျားဖြန့်နှိမ်နင်းရေး လုပ်ဆောင်နေချိန်မှာ ကျောက်ခက်ဘက်မှာရှိတဲ့ KTV ဆိုင်တွေမှာ သွားရောက် အလုပ်လုပ်ကိုင်နေတဲ့ ထိုင်းနိုင်ငံသူ ၂ ဦးနဲ့ လာအိုနိုင်ငံသူ ၃ ဦးတို့ဟာ ထိုင်းဘက်ကို ပြန်ပြီးခိုးဝင်လာတုန်း ဖေဖေါ်ဝါရီလ ၁၈ ရက်နေ့မှာ ထိုင်းစစ်တပ်ရဲ့လှည့်ကင်းက ဖမ်းဆီးလိုက်ပါတယ်။ ဒီသတင်းကို ဗွီအိုအေသတင်းထောက် မအေးအေးမာကသတင်းပေးပို့ထားပါတယ်။\nထိုင်း-မြန်မာနယ်စပ်၊ ကရင်ပြည်နယ်၊ မြဝတီမြို့နယ်အတွင်း နယ်ခြားစောင့်နဲ့ DKBA ဒီမိုကရေစီအကျိုးပြု ကရင်တပ်မတော်က ကျားဖြန့် နှိမ်နင်းရေး လုပ်ဆောင်တဲ့အနေနဲ့ နိုင်ငံခြားသားတွေကို ရာနဲ့ချီဖမ်းဆီးပြီး နေရပ်ပြန်ပို့ဖို့ စီစဉ်နေတာပါ။ DKBA ထိန်းချုပ်ရာ ကျောက်ခက်ဒေသမှာ နေရပ်ပြန်ဖို့ စောင့်နေကြတဲ့ နိုင်ငံခြားသာ ၃၀၀ လောက်ရှိနေပြီး စစ်ကောင်စီက လာမခေါ်သေးတဲ့အတွက် စောင့်နေကြတာလို့ ဆိုပါတယ်။ ဒီလိုအချိန်မှာပဲ ထိုင်းနဲ့ လာအိုနိုင်ငံသူ အမျိုးသမီး ၅ ဦးဟာ ထိုင်းဘက်ခြမ်း ဖွတ်ဖရမြို့နယ်ထဲကို ခိုးပြီး ဝင်ရောက်လာတာကြောင့် ထိုင်းစစ်တပ်က ဖမ်းဆီးတာကိုခံရတယ်လို့ မျက်မြင်တွေ့ရသူတဦးက ပြောပါတယ်။\n\"ဒီနေ့က ထိုင်းစစ်တပ်ကဖမ်းမိတာပါ။ မြ၀တီဘက်ကနေ ခိုးကူးလာတဲ့ ထိုင်းမ ၂ ယောက်နဲ့ လာအိုအမျိုးသမီး ၃ ယောက် ထိုင်းစစ်တပ်ရဲ့ ကင်းနဲ့တိုးပြီ းဖမ်းမိတာပါ။ သူတို့က KTV တွေမှာ လုပ်တာရှိတယ်၊ အပြင်ရုံတွေမှာ လုပ်တာတွေ၊ ကာစီနိုတွေမှာ လုပ်တာတွေ အများကြီးပဲ၊ အဲဒီမှာ အပြင်မှာလုပ်တဲ့သူတွေ ခိုးကူးပြီး ဝင်သွားပြီးတော့ ခိုးပြီး ပြန်ဝင်လာကြတာပါ၊ အရင် သူတို့သွားတုန်းကတော့ လမ်းက ဘာမှမရှိပေမယ့် အခုက လမ်းက လှည့်ကင်းတွေ အများကြီးရှိတော့ သူတို့မိကြတာပါ။\"\nသူတို့တွေဟာ သောင်ရင်းမြစ်ကိုဖြတ်ပြီး မနက်အစောကြီးအချိန်မှ ာထိုင်းဘက်ကို ခိုးဝင်လာကြတာဖြစ်ပါတယ်။\nထိုင်းစစ်တပ်က မြန်မာဘက်က ခိုးဝင်လာသူတွေကို သတိထား စောင့်ကြည့်နေချိန်မှာ သူတို့ကိုဖမ်းမိခဲ့တာဖြစ်ပါတယ်။ မြန်မာနိင်ငံဘက်မှ ာလျှပ်စစ်မီးနဲ့ အင်တာနက်တွေ ပြတ်တောက်မှုကြောင့် သူတို့ အလုပ်လုပ်လို့ အဆင်မပြေတာကြောင့် ထိုင်းဘက်ကို ပြန်လာကြတာလို့ ဆိုပါတယ် ။ သူတို့အားလုံးဟာ အသက် ၂၀ ကျော်အရွယ် အမျိုးသမီးတွေဖြစ်ပြီး မြ၀တီဘက်က ကာရာအိုကေဆိုင်တွေမှာ အလုပ်လုပ်နေကြသူတွေလို့လည်းသိရပါတယ်။\nအခုဆိုရင် BGF နယ်ခြားစောင့်တပ်က ကျားဖြန့် လိမ်လည်ဂိုဏ်းတွေကို နှိမ်နင်းရေးဆိုပြီး နိုင်ငံခြားသားတွေကို လိုက်လံ ဖမ်းဆီးနေတယ်လို့ ဆိုပါတယ်။ ဒါပေမယ့် ကာစီနိုရုံတွေ၊ လောင်းကစားရုံတွေ၊ လိမ်လည်ဂိုဏ်းတွေ သူတို့အချင်းချင်းညှိနှိုင်းပြီး လူတွေကို ဘယ်ရုံက ဘယ်လောက်ဆိုတဲ့နှုန်းနဲ့ ထုတ်ပေးနေတာလို့လည်း လောင်းကစားရုံမှ ာလုပ်ကိုင်နေသူတွေကပြောပါတယ်။\nဒီအတွက် နှိမ်နင်းရေး လုပ်ဆောင်နေပေမယ့် ဒီလုပ်ငန်းတွေကတော့ ရပ်တန့်သွားမယ့်အခြေအနေ မရှိသေးပါဘူး။ လတ်တလောမှာ ထိုင်းဘက်က လျှပ်စစ်မီးနဲ့ လောင်စာဆီ ဖြတ်တောက်မှုကြောင့် မြ၀တီဘက်က လောင်းကစားရုံတွေ လည်ပတ်ဖို့အတွက်တော့ ခက်ခဲသွားခဲ့တယ်လို့ ဆိုပါတယ်။\nနယ်ခြားစောင့်တပ်နဲ့ DKBA ကတော့ နေရပ်ပြန်မယ့်လူတွေ စုဆောင်းနေပြီး စစ်ကောင်စီကိုအစီရင်ခံတင်ပြကာ ထိုင်းနိုင်ငံဘက်ကို နိုင်ငံခြားသားတွေ ပြန်လွှဲပြောင်းပေးမယ်လို့လည်း ပြောဆိုနေပါတယ်။",
    "domain": "News",
    "url": "https://burmese.voanews.com/a/five-women-snaked-back-from-myanmar-to-thailand-arrested-by-thai-authority/7979802.html"
  },
  {
    "id": "f83291c4-b7be-4455-91ec-04bada0e5432",
    "title": "MNDAA ကိုးကန့်တပ်ဖွဲ့နဲ့ စစ်ကောင်စီ နောက်တကြိမ် တွေ့ဆုံဆွေးနွေးရေး အလားအလာ",
    "text": "တရုတ်နိုင်ငံမှာ ထိန်းသိမ်းခံထားရတယ်ဆိုပြီး သတင်းထွက်ခဲ့တဲ့ ကိုးကန့်လက်နက်ကိုင်အဖွဲ့ (MNDAA) ခေါင်းဆောင် ဖုန်တာရွှင် ဗမာပြည်တွင်းကိုပြီးခဲ့တဲ့ ရက်ပိုင်းက ပြန်ရောက်လာခဲ့တယ်လို့ နီးစပ်သူ အသိုင်းအဝိုင်းက ဗွီအိုအေကို အတည်ပြုပါတယ်။ ရှေ့လ မတ်လ ၂၂ ရက်မှာလည်း စစ်ကောင်စီနဲ့ MNDAA တာဝန်ရှိသူတွေ တရုတ်နိုင်ငံ ကူမင်းမြို့မှာ ငြိမ်းချမ်းရေးအတွက် ထပ်မံ တွေ့ဆုံဆွေးနွေးဖို့ လည်း စီစဉ်ထားတာပါ။ တရုတ်နိုင်ငံက ကြားဝင်စေ့စပ်ပေးနေတဲ့ ဆွေးနွေးပွဲ အလားအလာ ရန်ကုန်က သတင်းပေးပို့ ထားတာကို အခြေခံပြီးတင်ပြထားပါတယ်။\nပြီးခဲ့တဲ့နှစ် အောက်တိုဘာလက တရုတ်အစိုးရ အထူးကိုယ်စားလှယ် မစ္စတာ တိန့်ရှီကျွင်းနဲ့ တွေ့ဆုံဖို့ အတွက်ကော၊ ကျန်းမာရေးဆေးစစ်ရန်အတွက်ပါ ကိုးကန့်တပ်မတော် (MNDAA) ခေါင်းဆောင် ဖုန်တာရွှင်ဟာ တရုတ်ကို သွားရောက်ခဲ့ပါတယ်။ ရောက်ခဲ့ပြီး တလနီးပါးအကြာမှာ ဖုန်တာရွှင်ကို တရုတ်အစိုးရက ပြန်ခွင့်မပေးဘဲ ယူနန်ပြည်နယ်ကဟိုတယ်မှာ အကျယ်ချုပ် ထိန်းသိမ်းထားတယ် ဆိုပြီး သတင်းတချို့မှာ ဖေါ်ပြခဲ့ပါတယ်။ တရုတ်ပြည်မှာ ထိန်းသိမ်းခံထားရတယ်ဆိုတဲ့သတင်းကို တရုတ်နိုင်ငံခြားရေးဝန်ကြီးဌာန ပြောရေးဆိုခွင့်ရှိသူ လင်ကျန်းက ငြင်းဆိုခဲ့ပါတယ်။ ဒီလိုသတင်းတွေ ထွက်ပြီးနောက် ၃ လကျော်အကြာ မကြာခင်ရက်ပိုင်း ပြီးခဲ့တဲ့ ဖေဖေါ်ဝါရီလအစမှာ ဗမာပြည်တွင်းကို ပြန်ရောက်လာတာလို့ MNDAA နဲ့ နီးစပ်တဲ့ သတင်းရပ်ကွက်က VOA ကို အတည်ပြုပါတယ်။\nဖုန်တာရွှင်ဟာ ကျန်းမာရေး ကောင်းမွန်တာကို တွေ့ရအကြောင်း ကိုးကန့်အဖွဲ့နဲ့နီးစပ်တဲ့သူက ပြောပါ တယ်။ အသေးစိတ်ကိုတော့ ထုတ်ဖော်ပြောဖို့ငြင်းဆန်ပါတယ်။ အသက် ၅၉ နှစ်အရွယ် ဖုန်တာရွှင်ဟာ MNDAA တည်ထောင်သူ ဖုန်ကြားရှင်ရဲ့သားဖြစ်ပါတယ်။ ၂၀၂၃ နှစ် အောက်တိုဘာလကစပြီး ၂၀၂၄ သြဂုတ်လဆန်းအတွင်းထိ ၁၀၂၇ စစ်ဆင်ရေးအတွင်း MNDAA တပ်တွေနဲ့ တော်လှန်ရေးမဟာမိတ် တပ်တွေဟာ တရုတ်-မြန်မာနယ်စပ်က အရေးပါတဲ့ ကုန်သွယ်ရေးဂိတ်တွေရှိရာ ချင်းရွှေဟော်၊ လောက်ကိုင်၊ ကြူကုတ်၊ ပန်ဆိုင်း၊ မုံးကိုမြို့တွေ အပါအဝင် စစ်ကောင်စီရဲ့ အရေးပါတဲ့ တိုင်းစစ်ဌာနချုပ်ရှိရာ လားရှိုးစတဲ့ မြို့ပေါင်း ကိုးမြို့ကို သိမ်းပိုက်ထားပါတယ်။ ပြီးခဲ့တဲ့နှစ် ဒီဇင်ဘာ ၃ ရက်နေ့မှာတော့ MNDAA က ပြည်တွင်းစစ်ရေးပဋိပက္ခကို နိုင်ငံရေးနည်းနဲ့ ဖြေရှင်းဖို့ လိုလားကြောင်း ကြေညာချက် ထုတ်ပြန်ခဲ့ပါတယ်။ အဲနောက်မှာ တရုတ်နိုင်ငံ ကြားဝင်စီစဉ်ပေးပြီး စစ်ကောင်စီနဲ့ကူမင်း မှာ တွေ့ဆုံပွဲတွေ ကျင်းပခဲ့ပါတယ်။\nတရုတ်က စီစဉ်ပေးတဲ့ ဆွေးနွေးပွဲမှာ ပြည်ပ မီဒီယာတွေ သတင်းယူခွင့် မရှိသလို ဆွေးနွေးပွဲနဲ့ ပတ်သက်တဲ့အကြောင်းအရာတွေကိုလည်း တရားဝင် ထုတ်ဖေါ်ပြောတာ မရှိပါဘူး။ MNDAA နဲ့ နီးစပ်တဲ့ သတင်းရပ်ကွက်အဆိုအရ မကြာခင် လာမယ့် မတ်လ ၂၂ ရက်နေ့မှာလည်း စစ်ကောင်စီနဲ့ ကိုးကန့်အဖွဲ့တို့ ကူမင်းမှာ တတိယအကြိမ်မြောက်တွေ့ဆုံဖို့ရှိနေပါတယ်။ ပြီးခဲ့တဲ့ ၂၀၂၄ ဒီဇင်ဘာ ၁၅ ရက်နေ့က ပထမအကြိမ် တွေ့ဆုံခဲ့ပြီး ၂၀၂၅ ဇန်နဝါရီ အတွင်းမှာ ဒုတိယအကြိမ် တွေ့ဆုံခဲ့ကာ ခု တတိယအကြိမ်မြောက်တွေ့ဆုံမှာဖြစ်ပါတယ်။ ဒီတခေါက်တွေ့ဆုံတာမှာ ကိုးကန့်အဖွဲ့ကို ဘယ်သူဦးဆောင်မလဲဆိုတာ မသိရသေးပါဘူး။\nပြီးခဲ့တဲ့အခေါက်ဆွေးနွေးပွဲမှာ စစ်ကောင်စီက ကိုးကန့်တပ်ဖွဲ့တွေအနေနဲ့ အရင်က အထူးဒေသ ၁ ရှိခဲ့တဲ့အတိုင်း ပြန်အခြေစိုက်ဖို့နဲ့ ကုန်သွယ်ရေးပြန်စဖို့ စစ်သုံ့ပန်းတွေပြန်လွှတ်ဖို့ စတဲ့အချက်တွေကို ထည့်သွင်းဆွေးနွေးခဲ့တယ်လို့ ဆွေးနွေးပွဲနဲ့ နီးစပ်သူတွေက ပြောခဲ့ပါတယ်။ MNDAA သိမ်းထားတဲ့ လားရှိုးမြို့ကို အရင်ပုံစံအတိုင်း ပြန်ထားဖို့၊ ကိုးကန့်တပ်တွေ ပြန်လည်ဆုတ်ခွာနေရာချရေးနဲ့ နယ်စပ်ကုန်သွယ်ရေး ပြန်လည်ဖွင့်လှစ်နိုင်ရေး စတဲ့ တရုတ်ကိုယ်စားလှယ်တွေ စီစဉ်ပေးခဲ့တဲ့ အစီအစဉ်အတိုင်း ဆွေးနွေးခဲ့တယ်ဆိုတဲ့ သတင်းတွေထွက်ခဲ့ပေမဲ့ သီးခြားအတည်ပြုချက် မရခဲ့ပါဘူး။ ဒီတခေါက်ထပ်တွေ့ဆုံတဲ့ ဆွေးနွေးပွဲမှာလည်း ပြီးခဲ့တဲ့ ဆွေးနွေးပွဲတွေက ခေါင်းစဉ်အတိုင်း ဆက် ဆွေးနွေးနိုင်တယ်ဆိုပြီး စစ်ကောင်စီနဲ့နီးစပ်သူတွေက ခန့်မှန်းထားပါတယ်။\nလားရှိုးမြို့ကနေ ကိုးကန့်တပ်တွေ ဆုတ်ခွာပေးမပေးဆိုတာနဲ့ ပတ်သက်ပြီး သတင်းတွေ အမျိုးမျိုး ထွက်ပေါ်နေပါတယ်။ ကိုးကန့်တပ်ဘက်ကရော စစ်ကောင်စီတပ်ဘက်ကပါ လားရှိုးကိစ္စနဲ့ ပတ်သက်ပြီး တစုံတရာထုတ်ပြောတာတော့ မရှိသေးပါဘူး။ လားရှိုးမြို့ ပြန်လည်ထူထောင်ရေး တာဝန်ရှိသူကတော့ ကိုးကန့်တပ်အနေနဲ့ လားရှိုးမြို့ကနေ ပြန်ဆုတ်ခွာဖို့ အစီအစဉ်မရှိသေးကြောင်း ပြောဆိုထားပြန် ပါတယ်။ တရုတ်ဘက်ကတော့ ဖိအားပေးမှုတွေ ဆက်ရှိနေပြီး ကိုးကန့်တပ်တွေ ထိန်းချုပ်ထားတဲ့ လောက်ကိုင်၊ ချင်းရွှေဟော်ရှိ တရုတ်မြန်မာနယ်စပ်ဂိတ်တွေကနေ လောင်စာဆီ၊ ဆေးဝါး၊ အစားအသောက်တွေကို ခုထိသယ်ယူခွင့်မရှိဘဲ ဆက် ပိတ်ပင်ထားဆဲဖြစ်တယ်လို့ MNDAA သတင်းရပ်ကွက်က ပြောပါတယ်။\nနိုင်ငံရေးလေ့လာသုံးသပ်သူတဦးကတော့ မြောက်ပိုင်းအဖွဲ့တွေနဲ့ဆက်ဆံတဲ့နေရာမှာ တရုတ်က လိုချင်တာမရမချင်း ဆက်လုပ်နေဦးမယ့်အခြေအနေရှိနေပြီး ကိုးကန့်တပ်နဲ့ စစ်ကောင်စီအကြား ဆွေးနွေးပွဲတွေပြီးရင် တအောင်း၊ ရက္ခိုင့်တပ်တော်၊ ကေအိုင်အေ စတဲ့အဖွဲ့တွေနဲ့ ဆက်တိုက်တွေ့ဆုံ ပေးနိုင်ဖွယ်ရှိတယ်လို့ ယူဆပါတယ်။ ပြီးခဲ့တဲ့ ဆွေးနွေးပွဲတွေမှာ နှစ်ဖက် စိတ်ကျေနပ်စရာရလဒ်တွေ ရသေးပုံမပေါ်သေးဘူးလို့လည်း သူကမြင်ပါတယ်။\n“လာမယ့်ဆွေးနွေးပွဲမှာလည်း လားရှိုးကိစ္စ၊ အထူးဒေသကိစ္စ၊ နယ်စပ်ကုန်သွယ်ရေးကိစ္စ၊ အဲဒါ့တွေ ဆက်ညှိနှိုင်းကြဦးမယ်ထင်တယ်။ သို့သော်အခြေအနေအ ခင်းအကျင်းမလှပါဘူး။ တရုတ်ကဖိအားပေး ပေမဲ့ နှစ်ဘက်စလုံးက ရပ်တည်ချက်တွေပြောင်းဖို့နည်းပါတယ်။ စကစ,က သူတို့အပေါ်စီး ရပ်တည် ချက်ကို လျှော့ဖို့မလွယ်သလို ကိုးကန့်ကလည်း တတ်နိုင်သမျှ ပါးပါးနပ်နပ်ရပ်မယ်လို့ မြင်တယ်။ လက်ရှိအချိန်ထိ စစ်ကောင်စီက ဗုံးကြဲတဲ့အကြမ်းဖက်နည်းကိုသာ အားကိုးနေတုန်းဆိုတာ တအောင်း ပလောင်ထိန်းချုပ်နယ်မြေတွေမှာကြားနေရတယ်။ ဒီတော့ ငြိမ်းချမ်းရေးဆိုတာ ဝေးသေးတယ်လို့ ပြောရမယ်။ တရုတ်က ရဖို့ခက်တဲ့ချဉ်းကပ်ပုံချဉ်းကပ်နည်းနဲ့သွားနေတယ်။ မသင့်လျော်တဲ့ပုံစံနဲ့ ဝင်ရောက်စွက်ဖက်နေတယ်လို့ ပြောရမယ်ထင်ပါတယ်။”\nပြီးခဲ့တဲ့ ဆွေးနွေးပွဲအပြီးမှာ တရုတ်ရဲ့ကြားဝင်စေ့စပ်မှုအရ ကိုးကန့်နဲ့စစ်ကောင်စီအကြား တရားဝင် အပစ်အခတ်ရပ်စဲရေး ရရှိထားတယ်လို့ တရုတ်ဘက်က ထုတ်ပြန်ပြောဆိုထားပါတယ်။ မြန်မာနိုင်ငံ မြောက်ပိုင်း တရုတ်နိုင်ငံနယ်စပ် တင်းမာမှုတွေ လျှော့ချရေးဟာ နယ်စပ်ဒေသ လုံခြုံရေး၊ တည်ငြိမ်ရေး၊ ဖွံ့ဖြိုးရေးနဲ့ အားလုံးရဲ့ အကျိုးအတွက်ဖြစ်တဲ့အကြောင်း ထုတ်ပြန်ပြောဆိုသွားပေမဲ့ အသေးစိတ် သဘောတူညီချက်တွေကိုတော့ ထုတ်ဖေါ် ပြောဆိုခြင်း မရှိပါဘူး။ အပစ်အခတ် ရပ်စဲရေး ရရှိခဲ့ကြောင်း တရုတ်နိုင်ငံရဲ့ ကြေညာချက်နဲ့ ပတ်သက်လို့ လတ်တလော စစ်ကောင်စီကရော၊ ကိုးကန့်တပ်ဖွဲ့ကပါ တစုံတရာ ပြောဆိုတာတော့ မတွေ့ရသေးပါဘူး။",
    "domain": "News",
    "url": "https://burmese.voanews.com/a/mndaa-military-regime-china-meeting-/7970493.html"
  },
  {
    "id": "7a483054-de8a-4cd8-97e1-fbb894fbfea1",
    "title": "ကျောက်တော်လေကြောင်းပစ်ခတ်မှု အရပ်သားထိခိုက်သေဆုံး",
    "text": "ရခိုင်ပြည်နယ်မှာ စစ်ရေးအရ တပ်စခန်းတွေနဲ့ မြို့နယ်တွေတခုပြီးတခု လက်လွတ်ဆုံးရှုံးနေရတဲ့ စစ်ကောင်စီဟာ အရပ်သားတွေကိုဦးတည်ပြီးတော့ လေကြောင်းပစ်ခတ်တာတွေကို တိုးမြှင့် လာပါတယ်။ အောက်တိုဘာ (၁၀)​ ရက်၊ မနေ့တုန်းကလည်း ကျောက်တော်မြို့ပေါ်ကို လေကြောင်း ဗုံးကြဲခဲ့တာကြောင့် အရပ်သား ၁၅ ဦးထက်မနည်း သေဆုံးဒဏ်ရာရရှိခဲ့တယ်လို့ ကျောက်တော် ဒေသခံတဦး ကပြောပါတယ်။ မြန်မာပြည်က ပေးပို့လာတဲ့ဒီသတင်းကို ကိုဉာဏ်ဝင်းအောင်က တင်ပြပေးထားပါတယ်။ရခိုင်ပြည်နယ်မြောက်ပိုင်းက အာရက္ခတပ်တော် AA ထိန်းချုပ်ထားတဲ့ ကျောက်တော်မြို့ပေါ်ကို စစ်ကောင်စီက မနေ့ညနေ ၄ နာရီလောက်မှာ ဂျက်ဖိုက်တာနဲ့ လာရောက်ဗုံးကြဲခဲ့တာကြောင့် အရပ်သား ၁၅ ဦးထက်မနည်း သေဆုံးဒဏ်ရာရခဲ့တယ်လို့ ဗုံးကြဲခံရတဲ့နေရာနဲ့ အနီးဆုံးမှာရှိနေတဲ့ ဒေသခံတဦးက ပြောပါတယ်။“ညနေ လေးနာရီခွဲလောက်က ဂျက်ဖိုက်တာနဲ့ လာပစ်တယ်။ လာပစ်တော့ သေဆုံး ဒဏ်ရာရတာ အများကြီးရှိတယ်၊ ကျနော်အကြမ်းအားဖြင့် သိရသလောက်ဆိုရင် ဒေသခံ ၁၅ ဦးထက်မနည်း သေဆုံးဒဏ်ရာရတယ်လို့ သိရတယ်ခင်ဗျာ။အဲဒီထဲမှာ ဒဏ်ရာပြင်းထန်တဲ့သူလည်း အများအပြား ရှိတယ်လို့ သိရတယ်။ ကျတာက မြို့ထဲမှာကျတာ စျေးနားကို ကျတာခင်ဗျ၊ ဟုတ်။”စစ်ကောင်စီဟာ AA ထိန်းချုပ်မြို့နယ်တွေကို မကြာခဏဆိုသလို လေကြောင်းကနေ လာရောက် ပစ်ခတ်နေတာကြောင့် ဒေသခံတွေအနေနဲ့လည်း အချိန်နဲ့အမျှ စိုးရိမ်နေရတယ်လို့ သူက ဆက်ပြောပါတယ်။“ လေယာဉ်လာတာကိုလည်း ကျနော်တို့ ဘာသံမှ မကြားလိုက်ဘူး။ ပစ်လို့ အသံကြားမှ ဘယ်လိုဖြစ်တာလဲဆိုပြီးတော့ အဲဒီနားမှာရှိနေတာဆိုတော့ ဘယ်လိုဖြစ်သွားမှန်းမသိဘူး။ ကိုယ့်ဖာသာကိုယ် သေပြီလားမသိဘူး၊ ဒီလောက်ဆို ငါတော့ သွားပါပြီဆိုပြီးပေါ့။ လေယာဉ်က တချက်ပစ်ပြီးတော့ နောက်ထပ်လည်း ပျံဝဲပြီးတော့ ပတ်လာသေးတယ်။ ကျနော်တော့ ဘုရားတွေ တနေတာ။ တအား ရင်တွေတုန်ပြီးတော့ အခုထိလည်း ရင်တုန်တာ မပျောက်သေးဘူးခင်ဗျာ။”ပြီးခဲ့တဲ့ အောက်တိုဘာလ ၇ ရက်နေ့ကလည်း တောင်ကုတ်မြို့နယ် တန်းလွဲရွာမကျေးရွာကို စစ်ကောင်စီလေကြောင်းက ဗုံးကြဲခဲ့တာကြောင့် အရပ်သား ဆယ်ယောက်ကျော်သေဆုံးပြီး အများ အပြားဒဏ်ရာရရှိခဲ့တာလည်းဖြစ်ပါတယ်။ စစ်ကောင်စီအနေနဲ့ အခုလိုအရပ်သား တွေကို ပစ်မှတ်ထား တိုက်ခိုက်တာတွေ မလုပ်ဖို့လည်း ကျောက်တော်ဒေသခံတဦးက ပြောပါတယ်။“စစ်ကောင်စီအနေနဲ့ ဒီလိုမျိုး ဘာမှမဆိုင်တဲ့ အရပ်သားတွေ နေထိုင်တဲ့မြို့ရွာတွေကို လေယာဉ်နဲ့ ဗုံးလာကြဲတာကို ရပ်တန့်ပေးပါလို့ ပြောချင်ပါတယ်။ ဘာလို့လဲဆိုတော့ ပြည်သူလူထုက ဘာမှ မဟုတ်ဘဲနဲ့ အကြောက်တရားနဲ့ ဖုံးလွှမ်းနေရတယ်။ ဘယ်နေ့ ကိုယ်ပါ သေမလဲဆိုပြီးတော့ အဲလိုမျိုး ကြောက်စိတ်တွေနဲ့ နေရတော့ ဗုံးလာကြဲတာကို ရပ်တန့်ပေးပါ။”ရခိုင်ပြည်နယ်မှာ AA အဖွဲ့နဲ့ တိုက်ပွဲတွေအတွင်း နယ်မြေအများအပြား လက်လွတ်ဆုံးရှုံးထားတဲ့ စစ်ကောင်စီက လေကြောင်းတိုက်ခိုက်မှုတွေ တိုးမြှင့်လာနေတာပါ။ ဒီလအတွင်းမှာပဲ စစ်ကောင်စီရဲ့ လေကြောင်းပစ်ခတ်မှုကြောင့် ရခိုင်ပြည်နယ်မှာ အရပ်သားသေဆုံးထိခိုက်ဒဏ်ရာရသူ ၇ဝ နီးပါး ရှိနေတာလည်း ဖြစ်ပါတယ်။လက်ရှိမှာတော့ ရခိုင်ပြည်နယ်က ဂွ၊ မောင်တောနဲ့ အမ်းမြို့နယ်တွေကို အာရက္ခတပ်တော် AA ဘက်က ထိုးစစ်ဆင်တိုက်ခိုက်နေတာကြောင့် နှစ်ဘက်တိုက်ပွဲတွေ ပြင်းထန်နေတာပါ။ ရခိုင်ပြည်နယ်က စစ်ရေး ပဋိပက္ခတွေ နောက်ဆုံးအခြေအနေနဲ့ ပတ်သက်လို့ စစ်ကောင်စီက သတင်းထုတ်ပြန်တာတော့ မတွေ့ရပါဘူး။",
    "domain": "News",
    "url": "https://burmese.voanews.com/a/rakhine-khauktaw-airstrike-killed-local-people/7818033.html"
  },
  {
    "id": "189793a3-ad47-4ef2-9a78-7864d448f7af",
    "title": "အငြင်းပွားဖွယ် တရုတ်-မြန်မာပူးတွဲလုံခြုံရေးအဆိုပြုချက်",
    "text": "စစ်ကောင်စီနဲ့ ပူးတွဲပြီး မြန်မာနိုင်ငံထဲက တရုတ်နိုင်ငံရဲ့ အကျိုးစီးပွားနဲ့ စီမံကိန်းတွေကို ကာကွယ်ဖို့ ပုဂ္ဂလိက လုံခြုံရေးကုမ္ပဏီတည်ထောင်မယ့် တရုတ် အစိုးရရဲ့ အဆိုပြုချက် အပေါ် မြန်မာအရပ်ဘက်အဖွဲ့တွေနဲ့ ကျွမ်းကျင်သူတွေက အချုပ်အခြာအာဏာကို ခြိမ်းခြောက်မှု အဖြစ် မေးခွန်းထုတ်ကြသလို လက်နက်ကိုင် ခုခံတော်လှန်ရေး အရှိန်မြင့်နေလို့ စစ်တပ်ရဲ့ ထိန်းချုပ်နိုင်မှု အားနည်းသွားတာကို ပြသတဲ့ လက္ခဏာတရပ် အဖြစ်လည်း ရှုမြင်ကြပါတယ်။ ဒါ့အပြင် ဒေသတွင်း လုံခြုံရေး ဆိုင်ရာမှာ ပိုမိုကျယ်ပြန့်တဲ့ ဂယက်ရိုက်ခတ်မှုတွေကို ဖြစ်စေပြီး အထူးသဖြင့် နောက်ထပ် အင်အားကြီး တနိုင်ငံဖြစ်တဲ့ အိန္ဒိယက သူ့ရဲ့ အိမ်နီးချင်း နိုင်ငံတခုမှာ တရုတ်လုံခြုံရေးတပ်ဖွဲ့တွေ အခြေချလာနိုင်မယ့် အနေအထား အပေါ်လည်း စိုးရိမ်ချက် ရှိနိုင်တယ်လို့ ထောက်ပြကြပါတယ်။ ဆက်သွယ်မေးမြန်းထားတဲ့ ကိုငြိမ်းချမ်းအေးက စုစည်းတင်ပြထားပါတယ်။\nအွန်လိုင်းမှာ ထွက်ပေါ်လာတဲ့ အောက်တိုဘာ ၂၂ ရက် ရက်စွဲနဲ့ အစိုးရ ပြန်တမ်းစာထဲမှာ တရုတ်နိုင်ငံ ဘက်က မြန်မာနဲ့ ပူးတွဲလုံခြုံရေးကုမ္ပဏီတခု တည်ထောင်ဖို့ အဆိုပြုထားချက်ကို စိစစ်နိုင်ဖို့ စစ်ကောင်စီဘက်က ပြည်ထဲရေး ဒုတိယ ဝန်ကြီး အဆင့် ဦးဆောင်ပြီး ကော်မတီ ဖွဲ့စည်းခဲ့တာကို ဖော်ပြထားပါတယ်။ အဲဒီကော်မတီကနေ လုံခြုံရေးကုမ္ပဏီအတွက် ပြည်ပကနေ တင်သွင်းလာမယ့် လက်နက်နဲ့ ဆက်သွယ်ရေး စက်တွေ အပါအဝင် စစ်ရေးဆက်စပ် ကန့်သတ်ပစ္စည်းတွေအပေါ် ထိန်းချုပ်နိုင်ဖို့နဲ့ လက်ရှိ ဥပဒေတွေနဲ့ ဆန့်ကျင်မှု ရှိမရှိ ဆန်းစစ်နိုင်ဖို့ အပြင် မြန်မာနိုင်ငံရဲ့ အချုပ်အခြာ အာဏာကို မထိစေဖို့ စိစစ်ရမယ့် လုပ်ငန်းတာဝန်တွေကို ဆောင်ရွက်မယ် ဆိုပါတယ်။\nနိုဝင်ဘာလလယ်ပိုင်းလောက်မှာ အစိုးရပြန်တမ်းစာက ပေါက်ကြားခဲ့တာ ဖြစ်ပြီး အဲဒီနောက် နောက်ဆက်တွဲ ဝေဖန်ချက်တွေ ချက်ချင်း ထွက်လာခဲ့ကာ ပြည်တွင်း ပြည်ပ မီဒီယာတွေနဲ့ မြန်မာ့အရေး လေ့လာစောင့်ကြည့်သူတွေကြား သုံးသပ်ရေးသားမှုတွေ ဖြစ်လာပါတယ်။\nအချုပ်အခြာအာဏာနှင့် လုံခြုံရေးဆိုင်ရာ မေးခွန်းတွေ ဖြစ်ပေါ်\nပြန်တမ်းပါ ဖော်ပြချက်အရ စစ်ကောင်စီက တိုင်းပြည်ရဲ့ အချုပ်အခြာ အာဏာ မထိခိုက်ဖို့ ပြင်ဆင်ထားတယ် ဆိုပေမယ့် လူမှုကွန်ရက်တွေ အပေါ်မှာ ထောက်ပြကြတဲ့ အထဲမှာ အချုပ်အခြာ ကိစ္စက ကျယ်ကျယ်ပြန့်ပြန့် ပါဝင်ပါတယ်။\n“တရုတ် လုံခြုံရေး ကိစ္စက သိပ် စိုးရိမ်စရာ ကောင်းပါတယ်။ တရုတ်က သူတို့ရဲ့ အကျိုးစီးပွား အတွက် ဆိုရင် ဘာမဆိုလုပ်နိုင်တဲ့ အနေအထား မျိုးမှာ ရှိနေပါတယ်” လို့ အရပ်ဘက် လူမှုအဖွဲ့အစည်း အနေနဲ့ မြန်မာ့ အရေး လှုပ်ရှားနေသူ မခင်လေးက ဗွီအိုအေကို ပြောပါတယ်။\n“ဒီလို မော်ဒယ်မျိုးကို အာဖရိကနိုင်ငံတွေက သူတို့ရဲ့ ရင်းနှီးမြှပ်နှံမှုတွေကို ကာကွယ်ဖို့ဆိုပြီးတော့ ပုဂ္ဂလိကတပ်တွေကို ခေါ်သွင်းခဲ့တဲ့ သက်သေတွေလည်း ရှိပါတယ်။ ကျမတို့ ယခင် စစ်အုပ်ချုပ်ရေးကာလမှာလည်း တိုင်းပြည်ဟာ တရုတ် [နိုင်ငံ] လက်ထဲကို ဝကွက် အပ်ခဲ့တဲ့ စီးပွားရေး အရ ကိုလိုနီကျွန်ပြုတာကို နှစ်ပေါင်းများစွာ ခံခဲ့ရပြီး ဖြစ်ပါတယ်။ အခု အချိန်မှာတော့ စီးပွားရေး အရတင် မဟုတ်ဘဲ၊ နယ်မြေကိစ္စ၊ တပ်တွေကိုယ်တိုင်ကပါ ဝင်ရောက်မယ် ဆိုတဲ့ အခါကျတော့ ပိုပြီးတော့ စိုးရိမ်စရာ အနေအထား ဖြစ်ပါတယ်။ စ-ကစ [စစ်ကောင်စီ] ကတော့ သူတို့ ရှင်သန်ရပ်တည်ရေးအတွက်၊ သူတို့ အကျိုးစီးပွား အတွက် ဆိုရင် တိုင်းပြည်ကို ဘယ်လိုပုံစံနဲ့ မဆို ရေစုံမျှော်ဖို့ စီစဥ်နေတယ်လို့ပဲ မြင်ပါတယ်။”\nဒီဖြစ်ရပ်က ဒေသတွင်းနဲ့ ကမ္ဘာ့အရေးတွေကို ကြီးမားတဲ့ အကျိုးသက်ရောက်မှု ရှိတယ်လို့လည်း မခင်လေးက ရှုမြင်ပါတယ်။\nမြန်မာနိုင်ငံပြန်တမ်းတွေဟာ အများပြည်သူကို ထုတ်ပြန်ရာမှာ သီတင်းပတ် အနည်းအငယ် အကြာ နောက်ကျလေ့ရှိပါတယ်။ ပြန်ကြားရေး ဝန်ကြီးဌာနရဲ့မြန်မာနိုင်ငံပြန်တမ်းစာမျက်နှာမှာတော့ အောက်တိုဘာ ၂၅ ရက်နေ့ အထိ ထုတ်ပြန်ထားပေမယ့် ဒီကော်မတီ ဖွဲ့စည်းတဲ့ သတင်းမတွေ့ရပါဘူး။\nဒါပေမယ့် နီးစပ်တဲ့သူတွေကတော့ အစိုးရပြန်တမ်းစာ ပေါက်ကြားခဲ့တာ အမှန် ဖြစ်တယ်လို့ ဗွီအိုအေကို ပြောပါတယ်။ စစ်ကောင်စီရဲ့ သတင်းပြန်ကြားရေးအဖွဲ့ကိုလည်း စိစစ်ရေး ကော်မတီ ဖွဲ့စည်းမှုနဲ့ပတ်သက်ပြီး နောက်ဆက်တွဲ မေးမြန်းထားပေမယ့် ချက်ချင်း တုံ့ပြန်တာမျိုး မရှိသေးပါဘူး။\nမြန်မာနိုင်ငံက တရုတ်ရင်းနှီးမြှုပ်နှံမှုတွေမှာ အရင်ကလည်း သက်ဆိုင်ရာ ကုမ္ပဏီ အလိုက် ကိုယ်ပိုင် လုံခြုံရေးတွေထားလေ့ရှိပါတယ်။မြန်မာနိုင်ငံက တည်ဆဲ ဥပဒေနဲ့ နည်းဥပဒေတွေအရလည်းပုဂ္ဂလိက လုံခြုံရေးကုမ္ပဏီတွေကို ခွင့်ပြုထားပါတယ်။\nအခု တရုတ် အစိုးရရဲ့ အဆိုပြုချက်ကတော့ ပထမဆုံး အကြိမ် အဖြစ် အစိုးရ အဆင့် နှစ်ဘက် နားလည်မှု စာချွန်လွှာ (MOU) ထိုးပြီး လက်နက်ကိုင် လုံခြုံရေးတွေ ချထားမယ့် အလားအလာ ဖြစ်ပါတယ်။ သုတေသီတွေကတော့ တရုတ်နိုင်ငံအနေနဲ့ သူ့ရဲ့ ခါးပတ်လမ်း စီမံကိန်း ရှိတဲ့ တခြား တိုင်းပြည်တွေမှာလည်း အလားတူ ပုဂ္ဂလိက လုံခြုံရေးတပ်တွေကို အသုံးပြုတာကို ဥပမာပေးကြပါတယ်။ ပုဂ္ဂလိကလို့ အမည်တပ်ပေမယ့် ဒီဝန်ထမ်းတွေ အများစုကလည်း တရုတ်ပြည်သူ့ လွတ်မြောက်ရေးတပ်မတော် အဖွဲ့ဝင်ဟောင်းတွေ ဖြစ်တယ်လို့ ထောက်ပြပါတယ်။\nတဘက်မှာလည်း အောက်တိုဘာ ၁၈ ရက်က မန္တလေးမြို့က တရုတ် ကောင်စစ်ဝန်ရုံး အသေးစား ဗုံးခွဲတိုက်ခိုက်ခံရမှု အပါအဝင် နိုင်ငံတဝန်း တရုတ်နိုင်ငံရဲ့ အကျိုးစီးပွားတွေ အပေါ် လုံခြုံရေး အာမခံချက် နည်းပါးလာတာက အခု တရုတ်အစိုးရရဲ့ အဆိုပြုချက်အပေါ် တွန်းအားဖြစ်စေတယ်လို့ လေ့လာသူတွေက သုံးသပ်ကြပါတယ်။\n“မြန်မာနိုင်ငံမှာ တရုတ်နိုင်ငံရဲ့ ထိပ်တန်းဦးစားပေးက သူတို့ရဲ့ Belt and Road Initiative လို့ခေါ်တဲ့ ခါးပတ်လမ်း စီးပွား စီမံကိန်းနဲ့ ရင်းနှီးမြှုပ်နှံမှုတွေ တည်ငြိမ်အေးချမ်းရေးပဲ” လို့ ပါရဂူ ကျမ်းပြု ကျောင်းသား မြန်မာ သုတေသီ တဦးက သုံးသပ်ပါတယ်။ မြန်မာနိုင်ငံက မိသားစုဝင်တွေရဲ့ ဘေးကင်းရေး အတွက် အမည်မဖော်ပြဖို့ သူက ဗွီအိုအေကို တောင်းဆိုပါတယ်။\n“ပုဂ္ဂလိက လုံခြုံရေး ကုမ္ပဏီ ဆိုပြီး ဘောင်ခတ် သုံးနှုန်းတာက တရုတ်နိုင်ငံက စစ်ရေးအရ စွက်ဖက်တယ်ဆိုတဲ့ စွပ်စွဲချက်တွေကို ရှောင်ရှားဖို့ တရုတ်နိုင်ငံရဲ့ ဗျူဟာမြောက် လုပ်ဆောင်ချက်” လို့ အဲဒီ အမည်မဖော်လိုတဲ့ မြန်မာ သုတေသီက သုံးသပ်ပါတယ်။ စစ်တပ်ကရေးဆွဲခဲ့တဲ့ ၂၀၀၈ ခုနှစ် ဖွဲ့စည်းပုံအခြေခံဥပဒေမှာလည်း မြန်မာ့မြေပေါ်မှာ နိုင်ငံခြားတပ်တွေ ချထားတာကို တားမြစ်ထားတယ်လို့ သူက ထောက်ပြပါတယ်။\nအာဏာသိမ်း စစ်ခေါင်းဆောင် ဗိုလ်ချုပ်မှူးကြီး မင်းအောင်လှိုင်ရဲ့ ရုရှားမီဒီယာတခုနဲ့ ၂၀၂၂ ခုနှစ်တုန်းကတွေ့ဆုံမေးမြန်းခန်းမှာလည်း နိုင်ငံခြားတပ်တွေ တပ်ချခွင့် မပြုနိုင်တဲ့ သဘောထားကိုထပ်မံ ထုတ်ဖော် ပြောခဲ့ဖူးပါတယ်။\nဒါပေမယ့် လက်ရှိ လုံခြုံရေး အခြေအနေအရ စစ်ခေါင်းဆောင်အတွက် တရုတ် အစိုးရရဲ့ အဆိုပြုချက်ကို ဆန့်ကျင်ဖို့က ခက်ခဲနိုင်တယ်လို့ လေ့လာသူတွေက ထောက်ပြကြပါတယ်။\n“လူထုကတော့ ဒါဟာ အချုပ်အခြာအာဏာကို ချိုးဖောက်မှုလို့ ထင်မြင်ကြမှာပါပဲ။ ဒီလို တရုတ်နိုင်ငံက လွန်လွန်ကဲကဲနဲ့ စွက်ဖက်လာတာအပေါ် စစ်ကောင်စီကိုယ်နှိုက်က စိတ်မသက်မသာ ဖြစ်စေနိုင်ပါတယ်” လို့ မြန်မာ သုတေသီက ယူဆပါတယ်။\nဒေသတွင်း အင်အားကြီး အိန္ဒိယရဲ့ တုံ့ပြန်နိုင်မှု\nမြန်မာနိုင်ငံမှာ တရုတ်နိုင်ငံရဲ့ လုံခြုံရေး ဆိုင်ရာ ကဏ္ဍ မြင့်မားလာမှာကို ဗျူဟာမြောက် အကျိုးစီးပွားတွေ ဆက်စပ်နေတဲ့ ဒေသတွင်း အင်အားကြီး အိမ်နီးချင်း အိန္ဒိယနိုင်ငံကလည်း စိုးရိမ်ဖွယ် ရှိတယ်လို့ လေ့လာသူ တချို့က ယူဆကြပါတယ်။\nလက်ရှိ စင်္ကာပူ အမျိုးသား တက္ကသိုလ်မှာ အိန္ဒိယ၊ မြန်မာ၊ ထိုင်းနဲ့ ဒေသတွင်းနဲ့ နယ်စပ်ရေးရာ ဆက်ဆံရေးတွေကို အထူးပြုလေ့လာနေတဲ့ ပါရဂူ ကျောင်းသား သုတေသီ အန်ရှမန် ချောင်ဒရီ (Angshuman Choudhury) က တရုတ် ပုဂ္ဂလိက လုံခြုံရေး အဆိုပြုချက် အပေါ် အိန္ဒိယကလည်း စိုးရိမ်တကြီးနဲ့ စောင့်ကြည့်နိုင်တယ်လို့ သုံးသပ်ပါတယ်။\n\"အိမ်နီးချင်း နိုင်ငံတခုမှာ တရုတ်စီမံကိန်းတွေ ရှိတာက အိန္ဒိယ အတွက် ပြဿနာ မဟုတ်ပါဘူး။ တရုတ် လုံခြုံရေး တပ်ဖွဲ့ လက်နက်ကိုင်တွေ အခြေချလာပြီ ဆိုရင်တော့ ဒါက လုံးဝကွဲပြားတဲ့ ကစားပွဲ တခု ဖြစ်လာမှာပါ။”\nအရင်ကလည်း အိန္ဒိယသမုဒ္ဒရာ၊ ဘင်္ဂလားပင်လယ်အော်ထဲက အိန္ဒိယရေတပ်စခန်းတွေနဲ့ မဝေးလှတဲ့ မဟာဗျူဟာကျတဲ့ ကိုကိုးကျွန်း အပါအဝင် မြန်မာနိုင်ငံထဲကတရုတ်နိုင်ငံရဲ့ စစ်ရေး လှုပ်ရှားမှုတွေကိုအိန္ဒိယ က စိုးရိမ်ကြောင်းထုတ်ဖော် ပြသခဲ့တာတွေကို သူက ဥပမာပေးပါတယ်။\n“ဒီကိစ္စမှာလည်း အိန္ဒိယ အနေနဲ့ ပေါ်ပေါ်ထင်ထင် မဟုတ်ရင်တောင် သီးသန့် မြန်မာစစ်တပ် အပေါ် သေချာပေါက် တုံ့ပြန်မှုတွေ ရှိလာနိုင်တယ်လို့” ချောင်ဒရီက ပြောပါတယ်။\nဒါ့အပြင် ဒီအဆိုပြုချက်က စစ်ကောင်စီရဲ့ လက်ရှိ တိုင်းပြည်အပေါ် ထိန်းချုပ်နိုင်မှုနဲ့ လုံခြုံရေးပေးနိုင်မှုအပေါ် တရုတ်နိုင်ငံဘက်က ယုံကြည်မှု ကင်းမဲ့လာနေတာကို ညွှန်ပြနေတယ်လို့လည်း လေ့လာသူတွေက ထောက်ပြကြပါတယ်။ “ခုခံတော်လှန်ရေးအင်အားစုတွေကို ထိထိရောက်ရောက် မထိန်းချုပ်နိုင်တာက တရုတ်အစိုးရအတွက် လုံခြုံရေး ဆိုင်ရာမှာ တခြား အစားထိုး အစီအမံတွေ လုပ်ဖို့ တွန်းအားဖြစ်လာနေတယ်” လို့ သုံးသပ်ကြပါတယ်။\nစစ်ကောင်စီ နယ်မြေ ထိန်းချုပ်နိုင်မှု လျော့ပါးလာနေ\nရေနံနဲ့ သဘာဝဓာတ်ငွေ့ ပိုက်လိုင်းတွေ အပါအဝင် တရုတ်-မြန်မာ စီးပွားရေးစင်္ကြံ (CMEC) အောက်က တရုတ်စီမံကိန်းတွေဟာ စစ်အာဏာသိမ်းမှု ဆန့်ကျက်ရေး အတိုက်အခံ တော်လှန်ရေးအင်အားစုဘက်က ၂၀၂၁ ခုနှစ်နှောင်းပိုင်းမှာ “ပြည်သူ့ကာကွယ်ရေးစစ်ပွဲ” ကြေညာလိုက်ကတည်းက လုံခြုံဆိုင်ရာ အကျပ်အတည်တွေ ရင်ဆိုင်ခဲ့ရတာပါ။\n“ခုခံရေးတော်လှန်မှုတွေ မြင့်လာတာနဲ့ အမျှ စစ်ကောင်စီ တပ်တွေဟာ နယ်မြေတွေ စိုးမိုးထိန်းချုပ်နိုင်ဖို့ ခက်ခဲလာပြီး ဒီစီမံကိန်းတွေရဲ့ လုံခြုံရေးကို သေချာ အာမ မခံနိုင်တော့ဘူး” လို့ စင်္ကာပူ အခြေစိုက် ISEAS-Yusof Ishak Institute ရဲ့ သုတေသီ ကိုကြည်စင်က သိပ်မကြာခင်က ထုတ်ပြန်တဲ့\"တရုတ်-မြန်မာ စီးပွားရေးစင်္ကြံ လုံခြုံရေး - ပဋိပက္ခတွေနဲ့ လူထု သဘောထားအမြင်တွေကို ရှာဖွေ ဖော်ထုတ်ခြင်း\"ဆိုတဲ့ သုတေသန စာစောင်မှာ ရေးသားပါတယ်။ ၂၀၂၂ ခုနှစ် အစောပိုင်းတုန်းက ဒေါ်လာ သန်း ၈၀၀ တန်ဖိုးရှိတဲ့ တရုတ်-မြန်မာ ဖက်စပ် တကောင်းနီကယ်စက်ရုံရဲ့ လျှပ်စစ်ဓာတ်အားပေး တာဝါတိုင်တွေကို ဒေသခံ ပြည်သူ့ ကာကွယ်ရေး တပ်ဖွဲ့ တခုက မိုင်းခွဲတိုက်ခိုက်ခဲ့တာကို သူက ဥပမာ အဖြစ် ထောက်ပြထားပါတယ်။\n\"စစ်ကောင်စီရော၊ တော်လှန်ရေး အင်အားစု အမျိုးသားညီညွတ်ရေး အစိုးရ နှစ်ခုစလုံးမှာ အကန့်အသတ်တွေ ရှိနေလို့ ဒါက တရုတ်ရဲ့ CMEC စီမံကိန်းတွေကို အန္တရာယ်ဖြစ်စေတယ်\" လို့ အဲဒီ စာတမ်းထဲမှာ ဖော်ပြထားပါတယ်။\nဒီတိုက်ခိုက်မှုအပြီးမှာ ရန်ကုန်မှာရှိတဲ့ တရုတ်သံရုံးက NUG ကို ဆက်သွယ်ပြီး မြန်မာနိုင်ငံက တရုတ်နိုင်ငံရဲ့ မဟာဗျူဟာကျ စီးပွားရေး အကျိုးစီးပွားတွေကို ကာကွယ်ဖို့ တောင်းဆိုခဲ့တယ်လို့ ဆိုပါတယ်။ NUG ကာကွယ်ရေးဝန်ကြီး ကိုယ်တိုင်က လုံခြုံရေး အာမခံချက်တွေ ပေးပေမယ့် ခုခံတော်လှန်ရေး အင်အားစုတွေရဲ့ စုစည်းနိုင်မှု အားနည်းတာနဲ့ ပြောက်ကျား စနစ်ပုံစံ အမိန့်ပေးမှုနဲ့ ဖွဲ့စည်းမှု တွေကြောင့် တရုတ် နိုင်ငံအတွက် ယုံကြည်စိတ်ချရတဲ့ လုံခြုံရေးအာမခံချက် မပေးနိုင်တဲ့ အဖြစ်အပျက်တချို့ ဆက်လက်ဖြစ်ပွားခဲ့တယ်လို့လည်း အဲဒီသုတေသနစာတမ်းမှာထောက်ပြထားပါတယ်။\nအမေရိကန်ပြည်ထောင်စု ငြိမ်းချမ်းရေး အင်စတီကျု (USIP) က မြန်မာနိုင်ငံဆိုင်ရာ အမှုဆောင် ညွန်ကြားရေးမှူး ဂျေဆင် တာဝါ (Jason Tower) ကတော့ NUG အပါအဝင် တိုင်းရင်းသားအဖွဲ့တွေနဲ့ ခုခံတော်လှန်ရေး အင်အားစုတွေဘက်ကလည်း တရုတ် စီမံကိန်းတွေရဲ့ လုံခြုံရေးကို အလေးပေးစဥ်းစားတာ တွေ့ရတယ်လို့ ဗွီအိုအေကို ပြောပါတယ်။\n“သူတို့ကလည်း နိုင်ငံတွင်း တရုတ်ရင်းနှီးမြုပ်နှံမှုတွေ လုံခြုံရေးအတွက် တရုတ်နဲ့ လက်တွဲဆောင်ရွက်လိုတဲ့ ဆန္ဒကို လူသိရှင်ကြား ပြသကြတယ်လို့ ကျနော်ထင်ပါတယ်။ တိုင်းရင်းသား လက်နက်ကိုင်အဖွဲ့အစည်းတွေက တရုတ်ရင်းနှီးမြှုပ်နှံမှုတွေရှိတဲ့ နယ်မြေတွေကို သိမ်းယူတဲ့ကိစ္စတွေမှာ တိုင်းရင်းသား အဖွဲ့ (EAO) တွေ၊ ဒါမှမဟုတ် ပြည်သူ့ကာကွယ်ရေးတပ်ဖွဲ့ (PDF) တွေက အရမ်းသတိထားပါတယ်။ ဖြစ်ရပ် အတော်တော်များများမှာ လုံခြုံရေးပေးဖို့အတွက် ကုမ္ပဏီတွေနဲ့ ပူးပေါင်းဆောင်ရွက်မှုရှိပါတယ်။ ဒီစက်ရုံတွေ ဆက်လက် လည်ပတ် ထုတ်လုပ်နိုင်ဖို့ လုပ်ကြပါတယ်။”\nဂျေဆင်တာဝါရဲ့ အကဲဖြတ်ချက်အရ နိုင်ငံတဝန်းမှာ စစ်ကောင်စီတပ်တွေရဲ့ ထိန်းချုပ်နိုင်မှုကတော့ အားနည်းလာနေတယ်လို့ ဆိုပါတယ်။ သူက မန္တလေး တရုတ် ကောင်စီဝန်ရုံး တိုက်ခိုက်ခံခဲ့ရမှုနဲ့ ဆက်စပ်ပြီး သုံးသပ်ပါတယ်။\n“ပြောရမယ်ဆိုရင် ဒီအဖြစ်အပျက်မှာ တခြားအရာတွေထက် ပိုထင်ရှားတာက မြန်မာစစ်တပ်နဲ့ သူ့ရဲ့ အုပ်ချုပ်ရေးကောင်စီက တရုတ်နိုင်ငံရဲ့ အဓိက ရင်းနှီးမြုပ်နှံမှုတွေကနေ သံတမန်ရေးဆိုင်ရာ အဆောက်အအုံတွေ အထိ လုံခြုံရေးကို ထိထိရောက်ရောက် မပေးနိုင်တော့တာကို ပြသနေပါတယ်။ အထူးသဖြင့် ပြီးခဲ့တဲ့ လပိုင်းတွေထဲမှာ ရေအားလျှပ်စစ်ထုတ်လုပ်တဲ့ ဆည်ကြီးတွေ၊ မိုင်းတွင်းတွေ အပါအဝင် အကြီးစား တရုတ် ရင်းနှီးမြုပ်နှံမှု အများအပြားက တော်လှန်ရေး အင်အားစုတွေရဲ့ ထိန်းချုပ်မှုအောက်ရောက်ခဲ့တာကို တွေ့မြင်ခဲ့ရပြီးပါပြီ။”\nစစ်တပ်က အာဏာသိမ်းပြီး မကြာခင်၂၀၂၁ ခုနှစ်ထဲမှာ ရန်ကုန်က တရုတ် စီးပွားရင်းနှီးမြှုပ်နှံမှု စက်ရုံတွေ ပစ်မှတ်ထား တိုက်ခိုက်ခံရတဲ့ ဖြစ်စဥ်တွေကိုလည်း ဂျေဆင်တာဝါက ဥပမာပေးပါတယ်။\nအခုလတ်တလောမှာ ဖြစ်ခဲ့တဲ့ အောက်တိုဘာ ၁၈ ရက်၊ တရုတ် ကောင်စစ်ဝန်ရုံး တိုက်ခိုက်မှု ဖြစ်စဥ်ကို ကြည့်ရင်လည်း မန္တလေးမြို့ဟာ နိုင်ငံရဲ့ ဒုတိယအကြီးဆုံးမြို့ ဖြစ်သလို အဓိက စီးပွားရေးအချက်အချာကျတဲ့ မြို့ကြီးဖြစ်တဲ့ အပြင် တိုက်ခိုက်ခံရချိန်ဟာ ညနေ အစောပိုင်း ဒေသစံတော်ချိန် ၅ နာရီဝန်းကျင်လောက်မှာ ဖြစ်ခဲ့ပါတယ်။ ဒါကြောင့် စစ်ကောင်စီဟာ သူ့ရဲ့ အဓိက မဟာမိတ် တရုတ်နိုင်ငံရဲ့ အကျိုးစီးပွား အပေါ်မှာတောင် လုံခြုံရေး ပေးနိုင်မှုက မေးခွန်းထုတ်စရာ ဖြစ်လာခဲ့ပါတယ်။ အဲဒီ ဖြစ်ရပ်ကို တရုတ်အစိုးရကလည်း ချက်ချင်း တုံ့ပြန်ခဲ့ပါတယ်။“အလွန်အမင်း ထိတ်လန့်တုန်လှုပ်ပြီး ပြင်းပြင်းထန်ထန် ရှုတ်ချကြောင်း”သတင်းထုတ်ပြန်ပါတယ်။\nတရုတ်နိုင်ငံရဲ့ စိုးရိမ်မှု\nအာဏာသိမ်း စစ်ခေါင်းဆောင် ဗိုလ်ချုပ်မှူးကြီး မင်းအောင်လှိုင်ရဲ့ နိုဝင်ဘာလ အစောပိုင်းက တရုတ်ပြည်ခရီးစဥ်အတွင်း ကူမင်းမြို့မှာ တရုတ်ဝန်ကြီးချုပ် Li Qiang နဲ့ တွေ့ဆုံချိန်“တရုတ်နိုင်ငံ က မြန်မာနိုင်ငံမှာ လာရောက်ရင်းနှီးမြှုပ်နှံတဲ့ ပြည်ပနိုင်ငံ ၅၂ နိုင်ငံအနက် ဒုတိယအကြီးဆုံး ရင်းနှီးမြှုပ်နှံသူဖြစ်ပြီး တရုတ်နိုင်ငံရဲ့ ရင်းနှီးမြှုပ်နှံမှုတွေ၊ စီမံကိန်းတွေနဲ့ တရုတ်နိုင်ငံသားတွေရဲ့ လုံခြုံရေးကို အထူးအလေးထားဆောင်ရွက်လျက်ရှိတယ်”ဆိုပြီး အာမခံခဲ့ပါတယ်။\nတရုတ်ဝန်ကြီးချုပ် Li ကလည်း “ခါးပတ်လမ်း စီမံကိန်း အောက်က တရုတ်-မြန်မာ စီးပွားရေးစင်္ကြံ အကောင်အထည်ဖော်နိုင်ဖို့ အတွက် မြန်မာနိုင်ငံမှာ နိုင်ငံရေးအရ ပြန်လည်သင့်မြတ်ရေးနဲ့ အသွင်ကူးပြောင်းရေးလက်တွဲဆောင်ရွက်သွားဖို့ အသင့်ရှိကြောင်း” ပြောပါတယ်။\nစိန်ခေါ်ချက်တွေ တိုးလာနေတဲ့ တရုတ်ရဲ့ ဟန်ချက်ညီ မြန်မာ့အရေး ချဥ်းကပ်မှု\nနိုင်ငံတကာပဋိပက္ခလေ့လာရေးအဖွဲ့ (International Crisis Group – ICG) က မြန်မာနဲ့ ဘင်္ဂလားဒေ့ရှ် နိုင်ငံဆိုင်ရာ အကြီးတန်း အကြံပေး သောမတ်စ်ကီန်း (Thomas Kean) ကတော့ တရုတ်နိုင်ငံဟာ ၂၀၂၁ ခုနှစ် အာဏာသိမ်းပြီးနောက်ပိုင်းမှာ မြန်မာ့အရေး ပါဝင် ပတ်သက်မှုက အကဲဆတ်တဲ့ အနေအထား အဖြစ် သတိထားပြီး ဟန်ချက်ညီတဲ့ လုပ်ရပ်တွေ လုပ်ဆောင်နေကြောင်း သုံးသပ်ပါတယ်။ ဘေဂျင်းမြို့တော်က တရုတ် အစိုးရဟာ စစ်ကောင်စီ အပေါ် စီးပွားရေး၊ သံတမန်ရေးနဲ့ စစ်ရေးဆိုင်ရာ ထောက်ပံ့မှုတွေ ပေးထားပေမယ့် တဘက်မှာလည်း တိုင်းရင်းသား လက်နက်ကိုင် အဖွဲ့အစည်းတွေ၊ အတိုက်အခံ အဖွဲ့တွေနဲ့ ဆက်ဆံရေးကိုလည်း ထိန်းသိမ်းထားပြီး ဗျူဟာမြောက် အကျိုးစီးပွားတွေကို ကာကွယ်နိုင်ဖို့ တည်ငြိမ်ရေး အလေးပေးခဲ့တယ်လို့ သူက ရှုမြင်ပါတယ်။\nဒါပေမယ့် ၃ နှစ် အတွင်းမှာပဲ စစ်တပ်က တိုင်းပြည်ရဲ့ အရေးပါတဲ့ နယ်မြေအများအပြားကို ထိန်းချုပ်နိုင်မှု လက်လွှတ်ခဲ့ရချိန်မှာတော့ တရုတ် အစိုးရရဲ့ ချဉ်းကပ်မှုက ပြောင်းလဲသွားတယ်လို့ သောမတ်စ်ကီန်းက ယူဆပါတယ်။\n“ပါဝင်စွက်ဖက်ဖို့ကို သိပ်ပြီး အလိုမရှိပေမယ့် မြန်မာနိုင်ငံ ဖရိုဖရဲ ဖြစ်သွားမှာကို သူတို့ မမြင်ချင်ပါဘူး။ အလွန်အကျွံ ဝင်ရောက် ပတ်သက်တာမျိုး တကယ်တော့ သူတို့လုပ်ချင်တာ မဟုတ်ပါဘူး။ အာဏာသိမ်းပြီး ပထမနှစ်အနည်းငယ်ကို ကြည့်ပါ။ သူတို့ အရမ်း ဝင်မပါဝင်ဖို့ တကယ့်ကိုကြိုးစားခဲ့ပါတယ်။ အဲဒီလို အခြေအနေမျိုးကသာ သူတို့ သဘောကျတဲ့ အနေအထားလို့ ကျွန်တော် ထင်ပါတယ်။”\nဒါပေမယ့် နောက်ပိုင်းမှာ တိုက်ခိုက်ရေးလေယာဉ်တွေ ထောက်ပံ့မှုတွေနဲ့ နယ်စပ်က တိုင်းရင်းသား လက်နက်ကိုင်တပ်ဖွဲ့တွေတွေ အပေါ် ပိတ်ဆို့ ဖိအားပေးမှုတွေ အပါအဝင် စစ်ကောင်စီ အပေါ် တရုတ်ရဲ့ လတ်တလော ထောက်ခံ ရပ်တည်ပေးမှုတွေက စစ်တပ်ရဲ့ ထိန်းချုပ်နိုင်မှု အပေါ် တရုတ်ရဲ့ စိုးရိမ်ချက်တွေ တိုးလာခဲ့တာ ညွှန်ပြနေတယ်လို့ သောမတ်စ်ကီန်းက ထောက်ပြပါတယ်။\n“စစ်တပ်ရဲ့ ချုပ်ကိုင်နိုင်မှုက အတိုင်းအတာ တခုအထိ အားနည်းလာနေပါတယ်” လို့ သောမတ်စ်ကီန်းက ဆိုပါတယ်။\n\"သန်းခေါင်စာရင်းကောက်တဲ့ ဖြစ်စဥ်ကို ကြည့်ရင် စစ်သားတွေနဲ့ တခြားလုံခြုံရေးတွေ လိုက်သွားရပါတယ်၊ ဒါပေမယ့် အတော်တော်များများမှာ သူတို့ဟာ အိမ်တိုင်းကို မကောက်နိုင်တော့ဘဲ ကျော်သွားတာမျိုး ဒါမှမဟုတ် အချက်အလက်တွေကို မှန်မှန်ကန်ကန် မကောက်ယူတာတွေ ဖြစ်ခဲ့ပါတယ်။ ဒါက မြေပြင် အခြေအနေကို ထင်ဟပ်နေပါတယ်။ မြို့ပြတွေမှာတောင် လုံခြုံရေး ပေးဖို့ ခက်ခဲလာတဲ့ အနေအထားလို့ ပြောလို့ရပါတယ်။\"\nသြစတြေးလျ အခြေစိုက် Lowy Institute က အရှေ့တောင်အာရှလုံခြုံရေးကျွမ်းကျင်သူ သုတေသီ ဒေါက်တာ အဗ္ဗဒူ ရာမန် ယာကုပ် (Abdul Rahman Yaacob) ကလည်း စစ်တပ်ရဲ့ ထိန်းချုပ်နိုင်မှုနဲ့ လုံခြုံရေးစွမ်းရည် လျော့ပါးလာနေတဲ့ အချက်ကို သဘောတူပါတယ်။\n“စစ်ကောင်စီ တပ်ဖွဲ့တွေဟာ တကယ့်ကို မနိုင်ဝန်ထမ်းနေရတာပါ။ လူသစ်စုဆောင်းနိုင်ဖို့ စစ်မှုထမ်း ဥပဒေကို အသက်သွင်းပြီး တပ်သား အရေအတွက် တိုးအောင် လုပ်ဆောင်ရတာကလည်း အဲဒီ အကြောင်းရင်းပါပဲ။ ဒါပေမယ့် ဒါက အရေအတွက် ကိန်းဂဏန်းပဲ တိုးလာမှာပါ။ အရည်အသွေးတက်လာတယ်လို့ မပြောနိုင်ပါဘူး။ စစ်ကောင်စီဟာ တိုင်းပြည်ရဲ့ တောင်ပိုင်း၊ မြောက်ပိုင်းနဲ့ နယ်စပ်ဒေသတွေမှာ စစ်မျက်နှာတွေ ဖွင့်ပြီး တိုက်နေရတာပါ။ တကယ်တမ်းမှာတော့ ကောင်းမွန် ပြည့်စုံတဲ့ လုံခြုံရေး ပေးနိုင်ဖို့ သူတို့မှာ အင်အား လုံလောက်မှု မရှိပါဘူး။”\nမြန်မာ့ ပဋိပက္ခ စစ်ပွဲရဲ့ လားရာ သိသိသာသာ ပြောင်းလဲလာနေတာကိုလည်း သူက ထောက်ပြပါတယ်။\n“သောင်းကျန်းမှုနှိမ်နင်းရေး သဘောတရား အရ မြို့ကြီးတွေ၊ လူနေ ထူထပ်တဲ့ မြို့ပြအချက်အချာဒေသတွေကို အခိုင်အမာ ကာကွယ်ထားရတာပါ။ သူပုန်တပ်တွေကသာ နယ်ဘက် ကျေးလက်တွေမှာ စစ်ဆင်ရေးလုပ်ရတာပါ။ အခု ကျွန်တော်တို့ မြင်နေရတာက အတိုက်အခံတွေ၊ ဒါမှမဟုတ် လက်နက်ကိုင်အဖွဲ့တွေက မြို့ကြီးတွေမှာပါ စစ်ကောင်စီရဲ့ အကျိုးစီးပွားတွေကို ပစ်မှတ်ထားပြီး လှုပ်ရှား တိုက်ခိုက်လာနိုင်နေတာကို တွေ့ရပါတယ်” လို့ စစ်ရေး သုတေသီ ဒေါက်တာ ယာကုပ်က ပြောပါတယ်။\nပိုမို ရှုပ်ထွေးနိုင်တဲ့ မြန်မာ့အနာဂတ်\nတရုတ်နိုင်ငံက သူ့ရဲ့ ရင်းနှီးမြှုပ်နှံမှုတွေနဲ့ စီမံကိန်းတွေကို အကာအကွယ်ပေးဖို့ ရည်ရွယ်တဲ့ လုပ်ဆောင်မှုတွေက မြန်မာလူထုနဲ့ တော်လှန်ရေးအဖွဲ့တွေရဲ့ ပြင်းထန်တဲ့ ဝေဖန်မှုတွေကို ဖြစ်ပေါ်စေတဲ့အပြင် တရုတ်လုံခြုံရေးတပ်ဖွဲ့တွေပါ ဝင်လာနိုင်တဲ့ အခြေအနေက လက်ရှိ ပဋိပက္ခမှာ ပိုမိုရှုပ်ထွေးမှုတွေ ဖြစ်စေလာနိုင်တယ်လို့ ကျွမ်းကျင်သူတွေက ယူဆပါတယ်။\n“ ပူးတွဲလုံခြုံရေးကုမ္ပဏီ အဆိုပြုချက်က တော်လှန်ရေးတပ်ဖွဲ့တွေနဲ့ တိုင်းရင်းသား လက်နက်ကိုင်အဖွဲ့အစည်းတွေအတွက် စိန်ခေါ်မှုတွေ ဖြစ်လာနိုင်တယ်” လို့ အထက်မှာ သုံးသပ်ခဲ့တဲ့ လုံခြုံရေးကြောင့် အမည်မဖော်လိုတဲ့ မြန်မာ ပါရဂူကျောင်းသား သုတေသီက ပြောပါတယ်။ “အတိုက်အခံအဖွဲ့တွေ အနေနဲ့ ဒီအခြေအနေအတွက် ပြင်ဆင်ဖို့ အရေးကြီးတယ်” လို့ လည်း သူက ယူဆပါတယ်။\nအရှေ့တောင်အာရှရေးရာ သုတေသီ ဒေါက်တာ ယာကုပ် ကတော့ တရုတ် အစိုးရအနေနဲ့ သူ့ရဲ့ မြန်မာဆိုင်ရာ မဟာ ဗျူဟာတွေကို ပြန်သုံးသပ်ဖို့လိုတယ်လို့ ရှုမြင်ပါတယ်။\n\"ဘေဂျင်း အစိုးရအနေနဲ့ သူ့ရဲ့ ရေရှည် အကျိုးစီးပွားနဲ့ အခု လက်ရှိ ရေတိုနဲ့ အလယ်အလတ်ကာလမှာ စစ်ကောင်စီ အပေါ် ပံ့ပိုးပေးဖို့ လိုအပ်ချက်တွေကို ချိန်ညှိ ထည့်သွင်းစဉ်းစားဖို့ လိုပါတယ်။\"\nတဘက်မှာလည်း မြန်မာနိုင်ငံရဲ့ ပဋိပက္ခမှာ တရုတ် နိုင်ငံ အနေနဲ့ အခု ထက်ပို ဝင်ရောက် စွက်ဖက်တာမျိုး မလုပ်ဘဲ သူတို့လိုချင်တဲ့ တည်ငြိမ်ရေးပန်းတိုင်ကို အရောက်လှမ်းနိုင်မလားဆိုတဲ့ မေးခွန်းက ရှိနေပါတယ်။\nတရုတ်နိုင်ငံဟာ မြန်မာ့အရေးမှာ ပိုပြီး နက်နက်ရှိုင်းရှိုင်း တိုးမြှင့်လုပ်ဆောင်လာတာနဲ့ အမျှ မြန်မာ ပြည်သူ လူထု၊ အင်အားကောင်းလာနေတဲ့ ခုခံတော်လှန်ရေး အင်အားစုတွေနဲ့ သူ့ရဲ့ မဟာမိတ်တွေ အပါအဝင် တိုင်းရင်းသား လက်နက်ကိုင် အဖွဲ့တွေရဲ့ ရှုမြင်ချက်တွေ အပေါ် ပိုပြီး သက်ရောက်လာမှာ ဖြစ်သလို ခုခံ တုံ့ပြန်မှုတွေနဲ့ ရင်ဆိုင်ရနိုင်ပြီး အိန္ဒိယနိုင်ငံလို ဒေသတွင်း အင်အားကြီး ပြိုင်ဘက်တွေနဲ့လည်း မြန်မာ့အရေးမှာ ရင်ဆိုင်ရမယ့် အခြေအနေ ဖြစ်လာနိုင်တယ်လို့ ကျွမ်းကျင်သူတွေက ထောက်ပြကြပါတယ်။",
    "domain": "News",
    "url": "https://burmese.voanews.com/a/7871267.html"
  },
  {
    "id": "1a804ecb-dc45-4d33-be62-3375c79496d2",
    "title": "မြန်မာနိုင်ငံ အာဆီယံမှာ ပြန်လည်ဝင်ဆန့်ရေး ထိုင်းနဲ့ မလေးရှားခေါင်းဆောင်တွေ ဆွေးနွေး",
    "text": "ထိုင်းနိုင်ငံမှာ ဒီသီတင်းပတ်အတွင်း ကျင်းပဖို့ ပြင်ဆင်နေတဲ့ မြန်မာနိုင်ငံနဲ့ပတ်သက်တဲ့ အစည်းအဝေးတွေဟာ မြန်မာနိုင်ငံ အာဆီယံအဖွဲ့ထဲမှာ ပြန်လည်ပါဝင်လာရေး ကြိုးပမ်းချက်ဖြစ်ကြောင်း ဒီနေ့ မလေးရှားနိုင်ငံကို ရောက်လာတဲ့ ထိုင်းဝန်ကြီးချုပ်နဲ့ တွေ့ဆုံတဲ့ မလေးရှားဝန်ကြီးချုပ်က ပြောပါတယ်။ ဒီအကြောင်း ကိုသိန်းထိုက်ဦး ဘန်ကောက်ကနေ သတင်းပေးပို့ထားပါတယ်။\nကြာသပတေးနဲ့ သောကြာနေ့တွေမှာ ထိုင်းနိုင်ငံက မြန်မာ့အရေးဆွေးနွေးပွဲတွေကို အိမ်ရှင်အဖြစ် လက်ခံ ကျင်းပဖို့ စီစဉ်နေပါတယ်။ ဒီလို ကျင်းပဖို့ ပြင်ဆင်နေချိန်မှာ ထိုင်းဝန်ကြီးချုပ် Paetongtarn Shinawatra မလေးရှားနိုင်ငံကို သွားရောက်တာပါ။ ဒီခရီးစဉ်ဟာ ထိုင်းဝန်ကြီးချုပ် မလေးရှားနိုင်ငံကို ပထမဆုံး တရားဝင် သွားရောက်တဲ့ ခရီးစဉ်ဖြစ်ပါတယ်။\n‘မြန်မာနိင်ငံပါဝင်ဖို့နဲ့ တက်ရောက်သူတွေအဆင့်အဆင့်ကြား အလွတ်သဘော ဆွေးနွေးတိုင်ပင်ပြီး အာဆီယံရဲ့ ရှေ့ပိုင်းမှာ မြန်မာနိုင်ငံပြန်ရောက်လာအောင် ဆွဲခေါ်ဖို့’ ဖြစ်တယ်လို့ မလေးရှားဝန်ကြီးချုပ် Anwar Ibrahim က ထိုင်းဝန်ကြီးချုပ်နဲ့ ဒီနေ့ Putrajaya မှာ တွေ့ဆုံတဲ့အချိန် ပြောဆိုသွားတာပါ။ မြန်မာနိုင်ငံရဲ့ လူ့အခွင့်အရေး အခြေအနေတွေကြောင့် နိုင်ငံရေးအရ ကိုယ်စားမပြုတဲ့သူကိုပဲ အာဆီယံ ထိပ်သီးအစည်းအဝေးတွေမှာ တက်ရောက်ခွင့်ပေးဖို့ အာဆီယံအဖွဲ့ကြီးက ဆုံးဖြတ်ထားပါတယ်၊\nကြာသပတေးနေ့ ထိုင်းနိုင်ငံမှာကျင်းပမယ့် အလွတ်သဘော အစည်းအဝေးမှာတော့ မြန်မာစစ်ကောင်စီဘက်က ကိုယ်စားလှယ် ပါဝင်တက်ရောက်ပါလိမ့်မယ်။ နယ်ခြားလုံခြုံရေးနဲ့ နယ်စပ်ကျော်ရာဇဝတ်မှု နှိမ်နှင်းရေး အလွတ်သဘောဆွေးနွေးမယ့်အကြောင်း ထိုင်း နိုင်ငံခြားရေးဝန်ကြီးဌာနပြောခွင့်ရ Nikorndej Balankura က ပြောတာကို ဘန်ကောက်ပို့စ်သတင်းစာမှာ ရေးပါတယ်။ လေ့လာသူတွေကတော့ စစ်ကောင်စီ နိုင်ငံခြားရေး ဝန်ကြီး ဦးသန်းဆွေကို ဖိတ်ကြားနိုင်တယ်လို့ ခန့်မှန်းထားကြပါတယ်။ မြန်မာနဲ့ နယ်စပ်ခြင်း ထိစပ်နေတဲ့ တရုတ်၊ အိန္ဒိယ၊ ဘင်္ဂလားဒေ့ရှ်နဲ့ အိမ်ရှင်ထိုင်းနိုင်ငံက ကိုယ်စားလှယ်တွေလည်း တက်ရောက်ဖို့ စီစဉ်နေပါတယ်။\nသောကြာနေ့ အစည်းအဝေးကတော့ ဝန်ကြီးများ အဆင့်အစည်းအဝေးဖြစ်ပြီး မြန်မာအရေး စိတ်ဝင်စားတဲ့ နိုင်ငံတွေ ပါဝင်တက်ရောက်မှာ ဖြစ်သလို မြန်မာ့အရေး အာဆီယံနိုင်ငံတွေ ချမှတ်ထားတဲ့ ဘုံသဘောတူညီ ချက်တွေကို အကောင်အထည်ဖေါ်ရေး ဆွေးနွေးကြမှာ ဖြစ်ပါတယ်။ အစည်းအဝေးဟာ အာဆီယံနိုင်ငံတွေကိုပဲ သီးသန့် ဖိတ်ကြားတဲ့ အစည်းအဝေးဖြစ်တဲ့အကြောင်း ထိုင်းနိုင်ငံခြားရေးဝန်ကြီးဌာနက ပြောဆိုထားပါတယ်။\nလက်ရှိ အာဆီယံအလှည့်ကျဥက္ကဋ္ဌ လာအို၊ နောက် တာဝန်ယူမယ့် မလေးရှားနဲ့ အရင်က တာဝန်ယူခဲ့တဲ့ အင်ဒိုနီးရှား သုံးနိုင်ငံက မြန်မာနိုင်ငံအတွင်း ဖြစ်ပျက်နေတဲ့အခြေအနေနဲ့ပတ်သက်လို့ ပထမ စည်းဝေးကြပါ့မယ်။ နောက်မှ တခြား အာဆီယံနိုင်ငံတွေက ကိုယ်စားလှယ်တွေက နောက်ဆက်တွဲ အစည်းအဝေးတွေမှာ ဆွေးနွေးကြဖို့ ရှိတဲ့အကြောင်း ပြောဆိုထားပါတယ်။\nမြန်မာနိုင်ငံအကြပ်အတည်းနဲ့ ပတ်သက်လို့ အာဆီယံရဲ့ ဘုံသဘောတူညီချက်တွေ အကောင်အထည်မဖေါ်နိုင်တဲ့ အကြောင်း ဝေဖန်ခံနေရချိန်မှာ လက်ရှိ အာဆီယံ အလှည့်ကျဥက္ကဋ္ဌ လာအိုနိုင်ငံရဲ့ တောင်းဆိုချက်အရ မြန်မာ့အရေးဆွေးနွေးပွဲတွေကို ထိုင်းနိုင်ငံကအိမ်ရှင်အဖြစ် လက်ခံ ကျင်းပပေးမှာဖြစ်ပါတယ်။",
    "domain": "News",
    "url": "https://burmese.voanews.com/a/asean-myanmar-thai-malaysia-pm-meet/7902644.html"
  },
  {
    "id": "225414ee-91af-4555-b8e6-61247c093f27",
    "title": "မြန်မာ့အရေး ပြောင်းလဲချဥ်းကပ်ဖို့ အာဆီယံ သတ္တိရှိဖို့လိုနေ",
    "text": "အာဆီယံ ထိပ်သီး အစည်းအဝေးပွဲမှာ စစ်ကောင်စီက ကိုယ်စားလှယ်စေလွှတ်တာက သူတို့ ဘယ်လောက်တောင် အပူတပြင်း အရေးမလှ ဖြစ်နေတယ်ဆိုတာကို ပြသတာလို့ အာဆီယံအရေးကျွမ်းကျင်သူ ဒေသတွင်း သုတေသီတဦးက ထောက်ပြလိုက်ပါတယ်။ တဘက်မှာလည်း အာဆီယံအနေနဲ့ မြန်မာ့အရေးမှာ အဖွဲ့ဝင် နိုင်ငံအားလုံး သဘောတူဆုံးဖြတ်တဲ့လုပ်ငန်းစဥ်က ရှေ့မရောက်လို့ ပိုထိရောက်အောင် လုပ်ဖို့ လိုနေတယ်လို့ သူက ဆိုပါတယ်။ သြစတြေးလျနိုင်ငံ၊ ဆစ်ဒနီ အခြေစိုက် လွတ်လပ်တဲ့ သုတေသန ပညာရှင် အဖွဲ့ တခု ဖြစ်တဲ့ Lowy Institute က အရှေ့တောင်အာရှရေးရာ အထူးပြုလေ့လာနေသူ သုတေသီ ဒေါက်တာ Abdul Rahman Yaacob ကို ကိုငြိမ်းချမ်းအေးက ဆက်သွယ် မေးမြန်းထားပါတယ်။\nငြိမ်းချမ်းအေး (ဗွီအိုအေ မြန်မာပိုင်း)။ ။အာဆီယံ ထိပ်သီး အစည်းအဝေးကာလမှာ အင်ဒိုနီးရှား၊ လာအို၊ ထိုင်း အစရှိသလို နိုင်ငံအတော်များများက မြန်မာ့အရေး ပြောကြပါတယ်။ ဒီအာဆီယံ ထိပ်သီးအစည်းအဝေးက တဆင့် မြန်မာ့ အကျပ်အတည်း အတွက် သံတမန်ရေးအရ အောင်မြင်မှုတွေဆီကို အမှန်တကယ် တိုးတက်မှု ရှိလာနိုင်တယ်လို့ ထင်ပါသလား။ဒေါက်တာ Abdul Rahman Yaacob (Lowy Institute)။ ။ဝမ်းနည်းစရာပါ။ အာဆီယံ ထိပ်သီး စည်းဝေးပွဲက အမှန်တကယ် တိုးတက်မှုတွေ ဖြစ်လာနိုင်တယ်လို့ မထင်ပါဘူး။ အာဆီယံရဲ့ အဓိကချဉ်းကပ်ပုံက ဘုံသဘောတူညီချက် (၅) ချက်ကိုပဲ အခြေခံနေပါသေးတယ်။ ဒါကို မြန်မာ အာဏာသိမ်း စစ်တပ်က မလိုက်နာဘဲ ဖီဆန်နေတာကြောင့် ကြီးကြီးမားမား အောင်မြင်မှုမျိုး ရှိလာလိမ့်မယ်လို့ မထင်ပါဘူး။တဘက်မှာတော့ ဘာကို မျှော်ကြည့်နိုင်မလဲ ဆိုရင် မလေးရှားနိုင်ငံက လာမယ့် ၂၀၂၅ ခုနှစ်မှာ အာဆီယံ အလှည့်ကျ ဥက္ကဋ္ဌ ရာထူးရယူမယ့် အချိန်ပါ။ ဘာကြောင့်လဲ ဆိုတော့ မလေးရှားကို ကြည့်ရင် သူက ရိုဟင်ဂျာ ဒုက္ခသည် အများအပြားကို အိမ်ရှင်အဖြစ် လက်ခံပေးထားရတဲ့ နိုင်ငံတခုပါ။မလေးရှားမှာ မြန်မာ့အကျပ်အတည်းအတွက် အဖြေ ရှာလိုတဲ့ စိတ်ဝင်စားမှုနဲ့ သူ့ အကျိုးစီးပွား ကောင်းကောင်းရှိပါတယ်။ ကျနော် နားလည်သလောက်ပြောရရင် မလေးရှားရဲ့ အန်နဝါ အီဘရာဟင် အစိုးရအနေနဲ့ မြန်မာ့ အရေး ဘယ်လိုဖြေရှင်းနိုင်မလဲဆိုတဲ့ နည်းလမ်း ရှာဖို့ စိတ်အားထက်သန်ပါတယ်။ ဒါကြောင့် လာမယ့် ၂၀၂၅ ခုနှစ်မှာတော့ မလေးရှားဟာ အာဆီယံ ဥက္ကဌ အဖြစ် မြန်မာ့ အရေး အတွက် ပိုပြီး လုပ်ဆောင်လာမယ့် ခြေလှမ်းတွေ မြင်ရအောင် မြင်ရနိုင်ပါတယ်။ငြိမ်းချမ်းအေး (ဗွီအိုအေ မြန်မာပိုင်း)။ ။ဆိုတော့ အာဆီယံရဲ့ ချဥ်းကပ်ပုံကရော ဘယ်လို ရှိမလဲ ခင်ဗျာ။ဒေါက်တာ Abdul Rahman Yaacob (Lowy Institute)။ ။အာဆီယံ တခုလုံးအနေနဲ့ သူ့ရဲ့ ချဉ်းကပ်မှုကို ပြန်စဉ်းစားဖို့ လိုမယ်ထင်ပါတယ်။ ပထမ တခုက ဘုံသဘောတူညီချက် (၅) ချက်က အလုပ်မဖြစ်ဘူး ဆိုတာနဲ့ ဒုတိယအချက်က မြန်မာနိုင်ငံနဲ့ ရှည်လျားတဲ့ နယ်နိမိတ်ချင်း ထိစပ်နေတဲ့ ထိုင်းနိုင်ငံက သူတို့ဟာ မြန်မာ့အရေး ဆုံးဖြတ်ချက်ချတဲ့ လုပ်ငန်းစဉ်မှာ ချန်လှပ်ထားခံရတယ်လို့ ခံစားနေရတာပါ။ အာဆီယံက လက်ရှိ၊ အရင်နဲ့ နောက်လာမယ့် ကပ်လျက် အလှည့်ကျ ဥက္ကဋ္ဌတွေပါ၀င်တဲ့ 'Troika' သုံးပွင့်ဆိုင် ယန္တရား တရပ်ကို ထူထောင်ထားပါတယ်။ ဒါကြောင့် အခုဆိုရင် မြန်မာ အာဏာသိမ်း စစ်တပ်ကို ထိတွေ့ဆက်ဆံပြီး မြန်မာ့အရေး ကိုင်တွယ်ဖြေရှင်းဖို့ လာအို၊ အင်ဒိုနီးရှားနဲ့ မလေးရှားတို့က လက်တွဲဆောင်ရွက်နေပါတယ်။ဒါပေမယ့် ဒါဆို ထိုင်းနိုင်ငံကရဲ့ အခန်းကဏ္ဍက ဘယ်မှာလဲ ဆိုပြီး ပြောစရာ ဖြစ်လာပါတယ်။ ထိုင်းနိုင်ငံဥ မူဝါဒချမှတ်သူတချို့က ကျနော့်ကို အမြဲ မေးတဲ့ မေးခွန်းက အဲ့ဒါပါပဲ။ မြန်မာနိုင်ငံနဲ့ နယ်နိမိတ် အရှည်ကြီး ဆက်စပ်နေပေမယ့် သူတို့ရဲ့ အမြင်ကို ထည့်သွင်းစဉ်းစားခြင်း မပြုတာကို မေးခွန်းထုတ်ကြပါတယ်။ ဒါကြောင့် အာဆီယံအနေနဲ့ သူ့ရဲ့ ချဉ်းကပ်မှုပုံစံကို ပြောင်းလဲဖို့ လိုမယ်ထင်ပါတယ်။ နောက်ပြီးတော့ သက်ဆိုင်တဲ့ အစုအဖွဲ့ နိုင်ငံတွေ ချဉ်းကပ်နည်းကို ချမှတ်သင့်ပါတယ်။ ဒါက ဘယ်လို အဓိပ္ပာယ် ဆောင်လဲ ဆိုတော့ မြန်မာနိုင်ငံကိစ္စမှာ အများသဘောတူ ဆုံးဖြတ်ချက်ချတဲ့ လုပ်ငန်းစဉ်ကို မကိုင်ဆွဲသင့်တော့ဘူးလို့ ဆိုလိုတာပါ။မြန်မာနိုင်ငံ အကျပ်အတည်းကို ဖြေရှင်းရာမှာ အမှန်တကယ် စိတ်ပါဝင်စားပြီး ဆက်စပ်နေတဲ့ နိုင်ငံတွေ ပါဝင်တဲ့ သေးငယ်တဲ့ အသိုက်အဝန်း တခုကို ဖွဲ့စည်းသင့်ပါတယ်။ အဲ့ထဲမှာ ထိုင်းနိုင်ငံလည်း ပါဝင်ရပါမယ်။ ဒါက အာဆီယံ ၁၀ နိုင်ငံ လုံး ပါဝင်ပြီး အားလုံး သဘောတူ ဆုံးဖြတ်ချက်ချတဲ့ လုပ်ငန်းစဉ်တွေထက် အများကြီး ပိုကောင်းမယ်လို့ ထင်ပါတယ်။ ဘာလို့လဲ ဆိုတော့ တချို့နိုင်ငံတွေက မြန်မာ့အရေးကို လုံးဝ စိတ်ဝင်စားမှု မရှိလို့ပါ။\nငြိမ်းချမ်းအေး (ဗွီအိုအေ)။ ။အခု ဒီထိပ်သီးအစည်းအဝေးရဲ့ နောက်ထပ်ထူးခြားချက်တစ်ခုကတော့ ဒီနှစ်မှာ စစ်အစိုးရရဲ့ နိုင်ငံခြားရေးဝန်ကြီးဌာနက ထိပ်ပိုင်း အရာရှိတဦး တက်ရောက်လာမှုပါ။ တဘက်မှာလည်း တချို့က ဒါကို စိုးရိမ်မှုနဲ့ မေးခွန်းတွေ ရှိကြပါတယ်။ ဒီအချက်က အာဆီယံက အာဏာသိမ်း စစ်တပ်ကို တရားဝင်ဖြစ်အောင် လုပ်နေတဲ့ ခြေလှမ်းလို့ ထင်ပါသလား။ ဒါမှမဟုတ် ပြုပြင်ပြောင်းလဲမှုတွေ ပို ပြုလုပ်ဖို့ စစ်တပ်ကို ဖိအားပေးဖို့ ရည်ရွယ်တဲ့ မဟာဗျူဟာမြောက် ခြေလှမ်းလား။ဒေါက်တာ Abdul Rahman Yaacob (Lowy Institute)။ ။ဟုတ်ပါတယ်။ တဘက်က ဒါကိုကြည့်ရင် စစ်အာဏာရှင်တွေ အပူတပြင်း ဖြစ်လာနေတာကို သက်သေပြနေတာပါ။ သေသေချာချာ ပြန်ကြည့်ရင် အာဆီယံအဖွဲ့က ထိပ်သီးအစည်းအဝေးမှာ စစ်အစိုးရ ပါ၀င်ခွင့်ကို ပိတ်ပင်ထားခဲ့တာပါ။ ဒါပေမယ့် နိုင်ငံရေးနဲ့ မသက်ဆိုင်တဲ့ ကိုယ်စားလှယ်ကို တက်ရောက်ခွင့်ပြုပါတယ်။ဒါကို စစ်တပ်ဘက်ကသာ ငြင်းဆိုခဲ့တာပါ။ ဒါကြောင့် (၃) နှစ်ကြာပြီးတဲ့နောက်မှာမှ စစ်အစိုးရက အာဆီယံ ထိပ်သီးအစည်းအဝေးကို ကိုယ်စားလှယ်တဦး စေလွှတ်လိုက်တာဟာ သူတို့ ဘယ်လောက်ထိ အရေးတကြီး နိုင်နေပြီလဲ ဆိုတာကို ပြသနေပါတယ်။ စစ်မြေပြင်မှာ သူတို့ ရှုံးနေပါတယ်။ ဒါကြောင့် သံတမန်ရေးရာမှာ သူတို့ တခုခုလုပ်ပြရပါမယ်။အခန်းအပြင်မှာနေပြီး ကျန်တဲ့အာဆီယံအဖွဲ့ဝင်နိုင်ငံတွေကို ကိုယ့် အသံ ထုတ်ဖော်ခွင့် မရ ဖြစ်နေတာထက် အခန်းထဲမှာ ရှိနေရတာ ပိုကောင်းမယ်လို့ ယူဆလာတယ်လို့ ထင်ပါတယ်။ ဒါက ကောင်းတဲ့လက္ခဏာပါ။ ဒါက စစ်တပ် ဘယ်လောက်ထိ ဆောက်တည်ရာ မရ ဖြစ်နေတာကို ပြသပါတယ်။ အာဆီယံ ထိပ်သီးအစည်းအဝေးမှာ နိုင်ငံရေးကိုယ်စားမပြုတဲ့ စစ်ကောင်စီရဲ့ ကိုယ်စားလှယ်ကို ဆက်ထားရှိခြင်းအားဖြင့် ခုခံတော်လှန်ရေး အင်အားစုတွေကို ငြိမ်းချမ်းတဲ့ နည်းလမ်းနဲ့ အာဏာလွှဲပြောင်းပေးပြီး အသွင်ကူးပြောင်းဖို့ အာဆီယံအနေနဲ့ မြန်မာ အာဏာသိမ်း စစ်အစိုးရကို ပို သြဇာလွှမ်းမိုး နားချနိုင်မယ်လို့ မျှော်လင့်ရပါတယ်။\nငြိမ်းချမ်းအေး (ဗွီအိုအေ)။ ။ဒါဆို ဒီထိပ်သီးအစည်းအဝေးက သက်ဆိုင်ရာ အင်အားစုအားလုံးနဲ့ တွေ့ဆုံဆွေးနွေးဖို့ တွန်းအားပေးမယ့် နေရာကောင်းတခု ဖြစ်နိုင်ပါသလား။Dr Abdul Rahman Yaacob (Lowy Institute)။ ။ဟုတ်တယ်၊ ဒီသဘောကို ပြန်ကြည့်ရရင် အခုထက်ထိ မြန်မာနိုင်ငံတွင်းက မတူညီတဲ့ အစုအဖွဲ့တွေ အချင်းချင်း တွေ့ဆုံ ဆွေးနွေးတာမျိုး မရှိသေးပါဘူး။ ဒါပေမယ့် အင်ဒိုနီးရှားက တော်လှန်ရေး အင်အားစုတွေကို ထိတွေ့ဆက်ဆံလာတာက မတူကွဲပြားဖြစ်နေတဲ့ အစုအဖွဲ့တွေကြား အလွတ်သဘောတွေ့ဆုံပွဲ ဖြစ်လာနိုင်ဖို့ လာမယ့် အာဆီယံဥက္ကဋ္ဌအတွက် လမ်းဖွင့်ပေးလိုက်တာပါ။ဒီနှစ်အစောပိုင်းက အာဆီယံအဖွဲ့ဝင် နိုင်ငံတချို့က အစိုးရအဖွဲ့ဝင်တွေနဲ့ ကျနော် စကားပြောကြည့်တုန်းက သူတို့က တော်လှန်ရေး အင်အားစုတွေ တွေနဲ့ ထိတွေ့ဖို့ အတော်လေး တွန့်ဆုတ်ကြောင်း ပြောပါတယ်။ ခင်ဗျား သိတဲ့ အတိုင်းပဲ အာဆီယံက (ပြည်တွင်းရေးကို) ဝင်ရောက်မစွက်ဖက်ရေး မှုအပေါ် အခြေခံပြီး တည်ဆောက်ထားတာပါ။ ဒီ ရပ်တည်ချက်အရ ကြည့်ရင် အတိုက်အခံ အင်အားစုကို ထိတွေ့ ဆက်ဆံ တာက မြန်မာနိုင်ငံအရေးကို ဝင်ရောက်စွက်ဖက်တာလို့ ယူဆနိုင်ပါတယ်။ ဒါကြောင့် ဒါဟာ သူတို့အတွက် အတော့်ကို ကြီးမားတဲ့ ချဉ်းကပ်မှုလို့ ကျနော် ထင်ပါတယ်။ဒါကြောင့် အင်ဒိုနီးရှားက အတိုက်အခံကို သံတမန်အဆင့် ထိတွေ့ဆက်ဆံလာပြီဆိုတော့ နောင်လာမယ့် (အာဆီယံ ဥက္ကဋ္ဌ) မလေးရှားကလည်း ဒီလမ်းကြောင်း အတိုင်း လိုက်လုပ်နိုင်ပါတယ်။ တော်လှန်ရေး အင်အားစုတွေနဲ့ အာဏာသိမ်း စစ်တပ်ကို ထိတွေ့ဆက်ဆံပြီး အလွတ်သဘောတွေ့ဆုံမှု ဖြစ်လာအောင် လုပ်ပြီး အကျပ်အတည်း အတွက် အဖြေရှာရေး လမ်းစဥ်ကို ချမှတ်နိုင်ပါတယ်။ ဒါက သိပ် မြန်မြန်ဆန်ဆန်နဲ့တော့ ဖြစ်လာမှာ မဟုတ်ပါဘူး။ ဒါဟာ အတော့်ကို ရှည်ကြာမယ့် လုပ်ငန်းစဉ်ဖြစ်ပေမယ့် အာဆီယံအဖွဲ့မှာ အရင်က ဒီလို အတွေ့အကြုံမျိုး ရှိခဲ့ဖူးတယ်။ ၁၉၈၀ ခုနှစ်နှောင်းပိုင်း ၁၉၉၀ ခုနှစ်အစောပိုင်းတုန်းက ကမ္ဘောဒီးယားအကျပ်အတည်း၊ ပြည်တွင်းစစ်ကာလတုန်းကပါ။ အဲဒီအချိန်တုန်းက အင်ဒိုနီးရှား ဦးဆောင်တဲ့ အာဆီယံက သူပုန်တပ်တွေနဲ့ ဖနွမ်းပင် အစိုးရကို အချင်းချင်း အလွတ်သဘော ဆွေးနွေးဖို့ ကူညီပေးခဲ့တယ်။ အဲဒီ လုပ်ဆောင်ချက် တစိတ်တပိုင်းအဖြစ် ၁၉၉၁ ခုနှစ်မှာ ငြိမ်းချမ်းရေး သဘောတူညီချက် တရပ် ရယူနိုင်ခဲ့ပြီး ကမ္ဘောဒီးယား ပဋိပက္ခကို ချုပ်ငြိမ်းစေခဲ့တယ်။ငြိမ်းချမ်းအေး (ဗွီအိုအေမြန်မာပိုင်း)။ ။ဒီတော့ ရှေ့လာမယ့် ဖြစ်စဥ်တွေက မလေးရှားအပေါ်မှာ မူတည်နေတယ် ဆိုရမှာပေါ့။ ဒေါက်တာ Rahman Yaacob (ယာကုပ်) ထောက်ပြသလိုပဲ သူတို့မှာကလည်း ရိုဟင်ဂျာဒုက္ခသည် အကျပ်အတည်းကြောင့် ပါဝင်ပတ်သက်ဖို့ အကြောင်းက ရှိ‌ပါတယ်။ ဒီတော့ မလေးရှားက မြန်မာ့အရေးမှာ ဘယ်လိုရပ်တည်သလဲ။ အာဏာသိမ်း စစ်တပ်နဲ့ ဘယ်လို ဆက်ဆံရေးရှိလဲဗျ။Dr Abdul Rahman Yaacob (Lowy Institute)။ ။ကျနော့်ရဲ့ သတင်းရင်းမြစ်တွေအရ၊ ကျနော် နားလည်ထားသလောက် ပြေရမယ်ဆိုရင် မလေးရှားက အရင်က သူတို့ကို ဝေဖန်ခဲ့တဲ့အတွက်ကြောင့် မလေးရှားကို စစ်အစိုးရက မကြိုက်ဘူးလို့ ထင်ပါတယ်။ ဒါပေမယ့် အခုကတော့ မလေးရှားက အာဆီယံဥက္ကဋ္ဌ နိုင်ငံဖြစ်လာမှာဆိုတော့ မြန်မာ စစ်အစိုးရအနေနဲ့ မလေးရှားနဲ့ လက်တွဲလုပ်ရမယ်လို့ ကျနော်ထင်ပါတယ်။ အာဆီယံဥက္ကဋ္ဌအဖြစ်နဲ့ မလေးရှားဟာ စစ်အစိုးရရော၊ ခုခံတော်လှန်ရေး အတိုက်အခံတွေ ရောနဲ့ ထိတွေ့ဆက်ဆံမှုတွေ ပိုမိုရရှိလာဖို့ ကျနော်တို့ မျှော်လင့်ရပါတယ်။ကျနော် နားလည်းထားသလောက်ကတော့ ဒီအချိန်မှာ မလေးရှားဟာ မြန်မာ့အရေးမှာ ပါဝင်သင့် ပါဝင်ထိုက်သူ အားလုံးနဲ့ ထိတွေ့ဆက်ဆံပြီး အကျပ်အတည်းကနေ လွတ်မြောက်ရေး နည်းလမ်းရှာဖို့ တကယ့်ကို စိတ်အားထက်သန်နေကြပါတယ်။ လာအိုထက် ပိုတက်ကြွမယ်လို့ ထင်ပါတယ်။ တဘက်က လာအို အနေအထားကို မျှတအောင် ပြောရရင်လည်း လာအိုက နိုင်ငံငယ်လေးပါ။ အရင်းအမြစ်တွေလည်း အများကြီးမရှိပါဘူး။တခြား တဘက်မှာတော့ မလေးရှားက စီးပွားရေးအရ ပိုပြီး ဖွံ့ဖြိုးတိုးတက်ပါတယ်။ သံတမန်ရေးရာ အောင်မြင်အောင် ဆောင်ရွက်နိုင်မယ့် နည်းလမ်းနဲ့ အင်အားရှိပါတယ်။ ပြီးတော့ သူက အာဆီယံကို စတင် တည်ထောက်ခဲ့တဲ့ အဖွဲ့ဝင်နိုင်ငံတွေထဲက တခုပါ။ ဒါကြောင့် မြန်မာ့အရေးမှာ အကျပ်အတည်းကနေ လွတ်မြောက်ဖို့ သင့်တော်တဲ့ နည်းလမ်းကို ရှာတွေ့နိုင်ပါလိမ့်မယ်။\nငြိမ်းချမ်းအေး (ဗွီအိုအေမြန်မာပိုင်း)။ ။ဆိုတော့ ရှေ့လာမယ့် အနာဂတ် မြန်မာနိုင်ငံ ပဋိပက္ခမှာ အာဆီယံရဲ့ အခန်းကဏ္ဍက ဘယ်လိုဆက်ရှိနေမလဲဗျာ။ဒေါက်တာ Abdul Rahman Yaacob (Lowy Institute)။ ။မြန်မာအကျပ်အတည်းကို ကိုင်တွယ်ဖြေရှင်းရေး နည်းလမ်းသစ်တရပ်ကို အာဆီယံ အမှန်တကယ်ကြေညာနိုင်ဖို့ မျှော်လင့်ပါတယ်၊။ ဒုတိယအနေနဲ့ကတော့ အာဆီယံအနေနဲ့ စစ်အစိုးရကို ကိုင်တွယ်ရာမှာ မြန်မာအကျပ်အတည်းကို ကိုင်တွယ်ဖြေရှင်းဖို့ အမှန်တကယ် စိတ်ပါဝင်စားတဲ့နိုင်ငံတွေ ပါဝင်တဲ့ အသေးစား အဖွဲ့ငယ်တွေဖွဲ့ပြီး ချဥ်းကပ်ပုံနည်းနာနဲ့ အဖွဲ့ကို ပြန်လည်ဖွဲ့စည်းသင့်တယ်လို့ ကျနော်ထင်ပါတယ်။ အာဆီယံနိုင်ငံတချို့နဲ့ ထိတွေ့ဆက်ဆံရတဲ့ ကျနော်ရဲ့ အတွေ့အကြုံအရ ပြောရရင် မြန်မာနိုင်ငံနဲ့ အလှမ်းဝေးပြီး မြန်မာ့ အကျပ်အတည်းကို ကိုင်တွယ်ဖြေရှင်းဖို့ စိတ်အားထက်သန်မှု မရှိကြပါဘူး။ အဲ့ဒီလိုမျိုး နိုင်ငံတွေက မြန်မာ့ အရေးကြောင့် တိုက်ရိုက်သက်ရောက်မှု မရှိကြပါဘူး။ထိုင်းဆိုရင်တော့ မြန်မာနဲ့ ကပ်လျက်တည်ရှိနေတာကြောင့် အာဆီယံရဲ့ အဓိက ဆုံးဖြတ်ချက်ချမှတ်တဲ့ လုပ်ငန်းစဉ်ထဲမှာ ထိုင်းနိုင်ငံ ပါဝင်ဖို့ အလွန်အရေးကြီးပါတယ်။ဒါမှသာ အာဆီယံ အဖွဲ့အတွင်းမှာ မြန်မာနိုင်ငံနဲ့ ပတ်သက်ပြီး အကွဲကွဲအပြားပြား ဖြစ်နေတာတွေ ကင်းဝေးစေမှာပါ။ ခင်ဗျား ပြောခဲ့သလိုပဲ လာအိုမှာက ချဉ်းကပ်မှုတခု၊ ကမ္ဘောဒီးယားမှာက နောက်တခု၊ အခု အင်ဒိုနီးရှားကလည်း အစည်းအဝေးကို အိမ်ရှင်အဖြစ် လက်ခံကျင်းပခဲ့တယ် ဆိုတော့ မြန်မာ့အရေးမှာ အာဆီယံ အတွင်းမှာကို မတူကွဲပြားတဲ့ အစုအဖွဲ့တွေက မတူညီတဲ့ လုပ်ဆောင်ချက်တွေ လုပ်နေကြပါတယ်။\nဒါဟာ အာဆီယံအဖွဲ့ဝင်နိုင်ငံတွေကြား စည်းလုံးညီညွတ်မှု မရှိတာနဲ့ မညီညွတ်မှုကို ပုံပေါ်စေပါတယ်၊ အဲဒီလို ဖြစ်နေတယ်ဆိုတာ အချက်ပြနေပါတယ်။ အာဆီယံအနေနဲ့ ဒီအချက်ကို ထည့်သွင်းစဉ်းစားသင့်ပါတယ်။\nဒါပေမယ့် အာဆီယံ အဖွဲ့ဝင်နိုင်ငံတွေဟာ သေးငယ်တဲ့ အစုအဖွဲ့ ခွဲပြီး လုပ်တဲ့ နည်းလမ်းကို သိပ်ပြီး သဘောမကျဘူး ထင်ပါတယ်။ အဖွဲ့ဝင် ၁၀ နိုင်ငံစလုံးပါပြီး သဘောတူညီမှုရယူ၊ ဆုံးဖြတ်ချက်ချတဲ့ လုပ်ငန်းစဉ်ကိုပဲ သူတို့ လိုလားနေတုန်းပါပဲ။ ဒါပေမယ့် စဥ်းစားကြည့်ပါ၊ ပါဝင်တဲ့ နိုင်ငံ အစုအဖွဲ့က ပိုကြီးလေ၊ မတူညီတဲ့ အကျိုးစီးပွားတွေကို ထည့်သွင်းစဥ်းစားရလို့ ရှေ့ကို ဆက်နိုင်ဖို့က ပိုနှေးလေလေ ဖြစ်ပါတယ်။ ဒါကြောင့် အာဆီယံအနေနဲ့ သူ့ရဲ့ လုပ်ငန်းစဥ်ကို ပြောင်းလဲဖို့ သတ္တိရှိဖို့ လိုပါတယ်။",
    "domain": "News",
    "url": "https://burmese.voanews.com/a/7824198.html"
  },
  {
    "id": "ad01bff6-6088-4151-8cd2-7d384d10bb3a",
    "title": "တရားမဝင် နိုင်ငံခြားငွေလဲလှယ်မှုနဲ့ လူတချို့ကို မြန်မာနိုင်ငံဗဟိုဘဏ် အရေးယူ",
    "text": "မြန်မာနိုင်ငံမှာ နိုင်ငံခြားငွေ ဥပဒေမဲ့ ရောင်းချလဲလှယ်တယ်ဆိုတဲ့ စွပ်စွဲချက်နဲ့ လူတချို့ကို အရေးယူ လိုက်ကြောင်း စစ်ကောင်စီက သတင်းထုတ်ပြန်ပါတယ်။\nတရားမဝင် နိုင်ငံခြားငွေဝယ်ယူရောင်းချလဲလှယ်တဲ့ လူပုဂ္ဂိုလ် ၂၆ ဦးကို စိစစ်ဆောင်ရွက်ခဲ့တာမှာ ၉ ဦးကို အမှုဖွင့်အရေးယူထားပြီး နောက်ထပ် ၆ ဦးကိုလည်း အရေးယူနိုင်ဖို့ ဆက်လက် ဆောင်ရွက်နေတယ်လို့ မြန်မာနိုင်ငံဗဟိုဘဏ်က မနေ့ ဇန်နဝါရီ ၁၄ ရက်နေ့ ရက်စွဲနဲ့ ကြေညာချက် ထုတ်ပြန်ခဲ့တာပါ။ ထုတ်ပြန်ထားတဲ့ နိုင်ငံခြားငွေ စီမံခန့်ခွဲမှုဥပဒေတွေကို နိုင်ငံခြားငွေ လဲလှယ် ရောင်းဝယ်ရေးလုပ်ငန်း လုပ်ကိုင်သူတွေ လိုက်နာခြင်း ရှိမရှိဆိုတာကို လိုက်လံစစ်ဆေးပြီး လိုင်စင်မရှိဘဲ အရောင်း အဝယ်လုပ်နေသူတွေကို ဖော်ထုတ် အရေးယူနေတယ်လို့လည်း ပြောပါတယ်။\nမြန်မာနိုင်ငံမှာ ၂၀၂၁ ခုနှစ် စစ်တပ်က အာဏာသိမ်းပြီးနောက်ပိုင်း စီးပွားရေးအပေါ် ရိုက်ခတ်လာရာမှာ ငွေတန်ဖိုးကျဆင်းမှု၊ နိုင်ငံခြားငွေနဲ့ လဲလှယ်နှုန်းမတည်ငြိမ်မှုတွေကြုံနေရတာပါ။ ဗဟိုဘဏ်ထုတ်ပြန်ချက်မှာ ငွေလဲနှုန်းတည်ငြိမ်ပြီး ဈေးကစားမှုတွေ မဖြစ်စေရေးအတွက် သွင်းကုန်လုပ်ငန်းရှင်တွေ လိုအပ်တဲ့ နိုင်ငံခြားငွေတွေကို အွန်လိုင်း ငွေကြေး လဲလှယ်တဲ့နေရာတွေက လဲပေးတာ၊ နိုင်ငံခြားကို အကြောင်းအမျိုးမျိုးနဲ့ ထွက်ခွာသူတွေအတွက် အသေးသုံး နိုင်ငံခြားငွေကိုလည်း ပုဂ္ဂလိကဘဏ်တွေရဲ့ ငွေလဲဌာနတွေကနေ ရောင်းချပေးတာတွေ ဆောင်ရွက်နေတယ်လို့လည်း ဖော်ပြထားပါတယ်။\nပြီးခဲ့တဲ့နှစ် ဇွန်လထဲမှာတုန်းကလည်း အလားတူ ငွေကြေးဈေးကွက် တည်ငြိမ်ဖို့ဆိုပြီး လူပေါင်းဒါဇင်နဲ့ချီ ဖမ်းဆီးအရေးယူခဲ့ဖူးပါတယ်။",
    "domain": "News",
    "url": "https://burmese.voanews.com/a/myanmar-foreign-currency-exchange-restriction-by-central-bank-/7937541.html"
  },
  {
    "id": "529ee9a5-4ffd-4f01-8587-5bf83a6e8985",
    "title": "ထိုင်းမြန်မာနယ်စပ် မဲဆောက်တလျှောက် ထိုင်းလုံခြုံရေးတင်းကြပ်",
    "text": "ထိုင်းမြန်မာနယ်စပ်မြ၀တီခရိုင်ထဲက အွန်လိုင်းလိမ်လည်ဂိုဏ်းတွေဆီကို လိမ်လည်ဖျားယောင်းပြီးရောင်းစားခံရတဲ့ တရုတ်သရုပ်ဆောင်ဝမ်ရှင်း ရဲ့ဖြစ်ရပ်ကြောင့် ထိုင်းမြန်မာနယ်စပ် မဲဆောက်၊ မယ်လမ၊ အုန်းဖန်၊ ထာ့ဆောင်ရမ်း၊ ဖွတ်ဖရ စတဲ့မြို့နယ် ၅နေရာက နယ်စပ် ခိုးဝင်တဲ့လမ်းတွေ သဘာ၀တောလမ်းတွေနေရာကို ထိုင်း စစ်တပ်က လုံခြုံရေးတိုးမြှင့်ချထားပြီးတချို့နေရာတွေကို သံဆူးကြိုးတွေကာရံချထားပါတယ်။ နယ်စပ်လုံခြုံရေးကိုလည်း ပိုမိုတင်းကြပ်လိုက်သလို သတိပေးကြော်ငြာ ဆိုင်းဘုတ်တွေလည်း ချိတ်ဆွဲထားပါတယ် ။ဒီသတင်းကိုဗွီအိုအေသတင်းထောက် မအေးအေးမာကသတင်းပေးပို့ထားပါတယ်။\nထိုင်းမြန်မာနယ်စပ် မြ၀တီခရိုင်ထဲက အွန်လိုင်းလိမ်လည်ဂိုဏ်းတွေဆီကို လိမ်လည်ဖျားယောင်းပြီးရောင်းစားခံရတဲ့ တရုတ်သရုပ်ဆောင်ဝမ်ရှင်း ရဲ့ဖြစ်ရပ်ကြောင့် ထိုင်းမြန်မာနယ်စပ် မဲဆောက်၊ မယ်လမ၊ အုန်းဖန်၊ ထာ့ဆောင်ရမ်း၊ ဖွတ်ဖရ စတဲ့မြို့နယ် ၅နေရာက နယ်စပ်လမ်းတွေမှာလုံခြုံရေးတွေတိုးချထားသလိုတချို့နေရာတွေကိုလည်းသွားလာလို့မရအောင်ပိတ်ထားလိုက်တယ် လို့ စစ်ဘေးရှောင်ဒုက္ခသည်တွေကိုကူညီနေသူတဦးက VOAကိုပြောပါတယ်။\n\"အဓိကကတော့ကျနော်သိတာက ကျောက်ခက်နေရာတွေဘက်ကပိတ်ထားလိုက်ပြီ။ သွားလို့မရတော့ဘူး။အရင်က တော့သွားလို့ရတယ်။ ကျနော်တို့သွားတဲ့မယ်ကိုကင်းဘက်ကတော့ အဲဒီနေရာတွေဘက်လည်းပိတ်ထားလိုက်ပြီ ။ သွပ်ဆူးကြိုးနဲ့ခတ်လိုက်ပြီ အဓိကကတော့ လူကုန်ကူး မူးယစ်ဆေးဝါး တရုတ်ကျားဖြန့်ပြဿနာတွေကြောင့်တရုတ်တွေခြေရှုတ်လို့ မိလို့ အဲဒီဘက်တွေကိုကော ပိတ်လိုက်ပြီ။ ဒီဘက်တွေ ဖွတ်ဖရဘက်မှာလည်းလုံခြုံရေးကတင်းကြပ်လာတယ်။ အဓိက မူးယစ်ဆေးဝါးတွေမိတာရယ် ကျားဖြန့်ဟာရယ်ကြောင့်ပါ\"\nအခုနယ်စပ်လမ်းတွေမှာ ထိုင်းစစ်တပ်က ကင်းလှည့်နေတာ သံဆူးကြိုးတွေကာရံထားတာ လုံခြုံရေးတွေတင်းကြပ်ပြီး စီစီတီဗွီကင်မရာတွေတပ်ဆင်တာတွေလည်း လုပ်နေသလို အွန်လိုင်းလိမ်လည်ဂိုဏ်းတွေရှိတဲ့ မြန်မာဘက်ခြမ်း KK park ကို သွားနိုင်တဲ့ ထိုင်းဘက်က နေရာတွေမှာ စစ်ဆေးမှုတွေလုပ်လာပါတယ် ။ ဒီရက်အတွင်း ထိုင်းအမျိုးသမီးတယောက် ပျောက်ဆုံးသွားတာရှိတဲ့အတွက် လိုက်လံရှာဖွေနေတယ်လို့လည်းဆိုပါတယ်။\n\"အင်ကြင်းမြိုင် ဒီဘက်ကမ်းမယ်ကုဘက်မှာ ထိုင်းမလေးတယောက်ကို ဟိုဖက်ကမ်းကိုဖျားယောင်းသွားတယ်ဆိုပြီး ရဲတွေကအဲဒီမှာရှုတ်နေတယ် အင်ကြင်းမြိုင်ဆိုတာ မြန်မာဘက်ခြမ်း အင်ကြင်းမြိုင်နဲ့မယ်ထော်သလေးကြားမှာ KK Park ရှိတယ် အင်ကြင်းမြိုင်ဆိုတာ မြန်မာဘက်ခြမ်း ထိုင်းဘက်ကိုတော့ မယ်ကုလွမ်ခေါ်တယ် အဲဒီမှာ ၂ရက်ရှိပြီ ထိုင်းမလေးတယောက်ကို ခေါ်သွားတယ် ပွဲစားတွေခေါ်သွားပုံရတယ် ဟိုဘက်ကိုရောက်သွားတယ် ဒါကြောင့်ထိုင်းရဲတွေခြေရှုတ်နေတယ် ၁၇နှစ်တဲ့ အဲဒါရဲတွေလိုက်ရှာတယ်အခုတော့မတွေ့တော့ဘူး၊ နယ်စပ်တလျောက်မှာစစ်သားတွေများတယ် အရင်ကထက်ပိုပြီးစီစစ်လာတယ် ကင်းစောင့်တယ် လှည့်ကင်းတွေပိုလုပ်လာတာတွေ့ရတယ်\"\nနယ်စပ်ကျေးရွာတွေက အာဏာပိုင်တွေကိုလည်း လူကုန်ကူးသူတွေနဲ့ ပါဝင်ပါတ်သက်မှု ရှိမရှိကို စစ်ဆေးနေတယ်လို့လည်းဆိုပါတယ်။\nအခုလို လုံခြုံရေးတိုးမြင့် လိုက်ရတာကတော့ လူမှောင်ခိုဂိုဏ်းတွေ နဲ့ ကျားဖြန့်အွန်လိုင်း ငွေလိမ်မှုတွေ ကို နှိမ်နင်းပေးဖို့ နိုင်ငံတကာ အစိုးရတွေကနေ ထိုင်းကိုဖိအားပေးတောင်းဆိုမှုတွေကြောင့် အခုလို ထိုင်းဘက်က လုံခြုံရေး အဆင့်မြှင့် ထားရတာလို့လည်း ထိုင်းသတင်းတွေမှာ ဖေါ်ပြကြပါတယ်။\nဒီကနေ့မနက်ပိုင်းမှာပဲ ထိုင်းမြန်မာနယ်စပ်မဲဆောက်ဘက်ကို တောလမ်းကဝင်လာတဲ့ မြန်မာ ၁၄ ဦးကို ထိုင်းနယ်ခြားစောင့်တပ်က ဖမ်းဆီးခဲ့ပါတယ်ရှင်။",
    "domain": "News",
    "url": "https://burmese.voanews.com/a/security-tighten-in-thai-myanmar-border/7939402.html"
  },
  {
    "id": "862d9fc7-e0cb-421a-b06b-7f16c9fd50bc",
    "title": "ထိုင်းနိုင်ငံတွင်း ရွှေ့ပြောင်းအလုပ်သမားတွေကို အလုပ်သမားလက်မှတ်ထုတ်ပေးမည်",
    "text": "ထိုင်းနိုင်ငံမှာ ဒီဇင်ဘာလ ၁၆ ရက်နေ့ကစပြီး တရားမဝင်အထောက်အထားမဲ့တွေအတွက် ပန်းရောင်ကဒ်လို့ခေါ်တဲ့အလုပ်လုပ်ခွင့်လက်မှတ်လုပ်ငန်းစဉ် စတင်တော့မယ်လို့ ထိုင်းအစိုးရကကြေငြာခဲ့ပါတယ်။ ဒီလို အထောက်အထားမဲ့အတွက် အလုပ်လုပ်ခွင့်လက်မှတ်လုပ်ပေးမယ့်အပေါ်အလုပ်သမားရေးလှုပ်ရှားသူတွေနဲ့ ထိုင်းနိုင်ငံအတွင်းကအထောက်အထားမဲ့တွေက ကြိုဆိုခဲ့ပါတယ် ။ဒီသတင်းကိုဗွီအိုအေသတင်းထောက်မအေးအေးမာကသတင်းပေးပို့ထားပါတယ်။\nထိုင်းနိုင်ငံထဲမှာ တရားမဝင် အထောက်အထားမဲ့နေထိုင်နေတဲ့ မြန်မာအပါအဝင် ကမ္ဘောဒီးယား၊ လာအို၊ ဗီယက်နမ် စတဲ့ ၄နိုင်ငံက ရွှေပြောင်းအလုပ်သမားတွေကို ထိုင်းအစိုးရက တရားဝင်အထောက်အထားလက်မှတ်လုပ်ပေးတော့မှာဖြစ်တယ်လို့ ထိုင်းအစိုးရက ကြေငြာခဲ့ကြောင်းအလုပ်သမားရေးလှုပ်ရှားသူ ကိုဟိန်းကအခုလိုပြောပါတယ်။\n\"ထိုင်းနိုင်ငံထဲမှာ လက်ရှိတရားမဝင်ရွှေပြောင်းနေထိုင်နေကြတဲ့သူတွေကို လာမယ့် ၁၂လပိုင်း ၁၆ ရက်နေ့ကစပြီး ၁၂လပိုင်း ၃၀ရက်နေ့ အထိ အထောက်အထားမဲ့တွေကိုအထောက်အထားရှိအောင် သူ့နိုင်ငံအတွင်းနေထိုင်နေတဲ့ တရားမဝင် အလုပ်သမားတွေကို တရားဝင်အောင် အလုပ်သမားလက်မှတ်(ပန်းရောင်ကဒ်)တွေလုပ်ပေးဖို့အစီစဉ်တွေရှိပါတယ်။ ပန်းရောင်ကဒ်လို့ခေါ်တဲ့ ဘတ်လို့လည်းခေါ်တဲ့ အဲဒါလုပ်ဖို့အတွက်က အလုပ်ရှင်ရှိဖို့လိုအပ်ပါတယ်။ ထိုင်းအလုပ်ရှင်ရှိမှသာ ပန်းရောင်ကဒ်လုပ်ပြီး အလုပ်လုပ်လို့ရတာဖြစ်ပါတယ်။\"\nအခုလိုအလုပ်သမားလက်မှတ်လုပ်ပေးမယ်လို့ထိုင်းအစိုးရကြေငြာခဲ့ပြီးတဲ့နောက်မှာတော့ ထိုင်းနိုင်ငံအတွင်းကအထောက်မရှိပဲနေထိုင်နေရသူတွေကလည်း ဝမ်းသာစရာသတင်းအဖြစ်အခုလိုပြောလာပါတယ်။\n\"ကျမတို့ရောက်လာတက မြန်မာပြည်မှာအခက်အခဲမျိုးစုံကြောင့်ပေါ့နော်။ ထိုင်းနိုင်ငံထဲရောက်တော့အလုပ်လုပ်ခွင့်လက်မှတ်လုပ်ချင်တယ်။ လက်မှတ်၇မှ အလုပ်လုပ်လို့ရမယ်ဆိုတော့ လက်မှတ်ကိုလိုချင်တာပေါ့နော်\"\nအထောက်အထားမဲ့တွေအတွက် တရားဝင်အထောက်အထားလက်မှတ်လုပ်ပေးဖို့ အလုပ်သမားရေးလှုပ်ရှားသေူတွကလည်း အမြဲလိုတောင်းဆိုခဲ့သလို မြန်မာပြည်အခြေအနေကြောင့် တရားမဝင် နေထိုင်နေသူတွေအတွက်လည်းသတင်းကောင်းဖြစ်တယ်လို့လည်း ကိုဟိန်းကပြောသွားပါတယ်။\n\"ဒါကတော့ပြောရမယ်ဆိုရင် လက်မှတ်လုံးလုံးမရှိဘူးဆိုရင် လက်မှတ်မရှိတာထက်စာရင်တော့ လက်ရှိဒီလိုအသိမှတ်ပြုတဲ့ပန်းရောင်ကဒ်လုပ်ပေးတာကတော့သတင်းကောင်းပဲပေါ့နော်\"\nထိုင်းအစိုးရက နိုင်ငံအတွင်း တရားမဝင်နေထိုင်လုပ်ကိုင်နေတဲ့ မြန်မာနိုင်ငံသားတွေကို တရားဝင်နေထိုင် အလုပ်လုပ်ခွင့်ကတ်ဖြစ်တဲ့ ပန်းရောင်ကတ်လျှောက်ထားဖို့ အမည်စာရင်း (Name List) တင်သွင်းခြင်းကို ဒီဇင်ဘာ ၁၆ ရက်မှ ၃၀ ရက်နေ့အထိ၊ ၁၅ ရက်တာ သတ်မှတ်ထားကြောင်းကိုလည်း ဘန်ကောက်မြို့ မြန်မာသံရုံးကလည်း အသိပေးကြေညာပါတယ်။",
    "domain": "News",
    "url": "https://burmese.voanews.com/a/thai-to-release-pink-card-for-illegal-migrants/7902187.html"
  },
  {
    "id": "df7b20e1-fc03-46e5-90d8-f47731c776f2",
    "title": "စစ်ကောင်စီ ဘုတလင်နယ်မြေရှင်းလင်းရေး သတ်ဖြတ်ဖမ်းဆီးခံရသူများ (ဒေသခံများ)",
    "text": "စစ်ကိုင်းတိုင်း ဘုတလင်မြို့မှာ စစ်တပ်ရဲ့ နယ်မြေရှင်းလင်းရေးအတွင်း အရပ်သားတဒါဇင်ထက် မနည်း သတ်ဖြတ်ခံထားရပြီး ကာကွယ်ရေးတပ်ဖွဲ့တွေနဲ့ တိုက်ပွဲတွေရှိနေတယ်လို့ ဒေသခံတွေက ပြောပါတယ်။ မကွေးတိုင်း ဂန့်ဂေါမြို့နယ်ထဲက ကျေးရွာတွေမှာလည်း လေကြောင်းတိုက်ခိုက်တာတွေ ရှိနေပြီး အရပ်သား ထိခိုက်ဒဏ်ရာရတာတွေရှိပါတယ်။ စစ်ကိုင်းတိုင်းနဲ့မကွေးတိုင်းထဲက စစ်ရေးအခြေအနေတွေကို ရန်ကုန်ကနေ သတင်းပေးပို့ထားပါတယ်။စစ်ကိုင်းတိုင်း ဘုတလင်မြို့နယ်ထဲကို အနောက်မြောက်တိုင်း စစ်ဌာနချုပ်ရဲ့စစ်ကြောင်းဟာ အောက်တိုဘာ ၄ ရက်ကစလို့ နယ်မြေရှင်းနေတာ အခုဆို ၁၀ ရက် နီးပါးရှိနေပါပြီ။ နယ်မြေရှင်းလင်းရေးအတွင်း အရပ်သား ၁၄ ဦးအထိ သတ်ဖြတ်ခံထားရပြီး ဖမ်းဆီးခံထားရသူတွေလည်းရှိတယ်လို့ ဒေသခံတွေက ပြောပါတယ်။\"ယုန်လှေးကုန်းမှာ ၂ ယောက်၊ ဘုတလင်မြို့ထဲမှာ ၆ ယောက်၊ မြောက်ကြည်မှာ ၂ ယောက်၊ တက်လှိုင်းမှာ ၄ ယောက်ဆိုတော့ ၁၄ ယောက်ပေါ့။ အရပ်သား ပြည်သူတွေပေါ့။\"အောက်တိုဘာ ၈ ရက်မှာ ယုန်လှေးကုန်းကျေးရွာကို စစ်တပ်က နယ်မြေရှင်းချိန် အရပ်သား ၂ ဦး သတ်ဖြတ်ခံခဲ့ရသလို အောက်တိုဘာ ၁၂ ရက် ဘုတလင်မြို့ထဲကို စစ်တပ်ဝင်ရောက်ချိန်မှာတော့ ဒေသခံတယောက်နဲ့ မြို့ပေါ်မှာရှိတဲ့နေအိမ်တအိမ်က မိသားစုဝင် ၅ ဦးစလုံးကို သတ်ဖြတ်သွားပြီး သတ်ဖြတ်ခံရတဲ့ထဲမှာ အသက်မပြည့်သေးတဲ့ ကလေးငယ်တဦးလည်း ပါဝင်ခဲ့ပါတယ်။အဲ့ဒီအောက်တိုဘာ ၁၂ ရက်မှာပဲ ဘုတလင်နဲ့ တမိုင်ခန့်ဝေးတဲ့ မြောက်ကြည်ရွာမှာလည်း ဒေသခံ ၂ ဦးသတ်ဖြတ်ခံခဲ့ရပါတယ်။ မြောက်ကြည်ရွာကနေတဆင့် တက်လှိုင်းရွာကို ဝင်ရောက်ပြီး အရပ်သား ၄ ဦးကိုလည်း သတ်ဖြတ်ထားသလို ဖမ်းဆီးခံထားရသူ အများအပြားလည်းရှိတယ်လို့ ပြန်လည် လွတ်မြောက်လာသူ အချို့က ပြောပါတယ်။စစ်တပ်ဟာ အခုလက်ရှိ တက်လှိုင်းရွာထဲမှာ အခြေချတပ်စွဲထားပြီး ကာကွယ်ရေးတပ်ဖွဲ့ဝင်တွေနဲ့ ၂ ရက်ဆက် တိုက်ပွဲတွေဖြစ်ပြီ’ စစ်ရေးတင်းမာနေတယ်လို့ ဒေသခံတွေက ပြောပါတယ်။ဒီအတောအတွင်း သတ်ဖြတ်ခံရတာတွေနဲ့ပတ်သက်လို့ ဗွီအိုအေက သီးခြား အတည်မပြုနိုင်သေးသလို စစ်ကောင်စီဘက်ကလည်း သတင်းထုတ်ပြန်တာမရှိသေးပါဘူး။ စစ်တပ်စစ်ကြောင်း ကြားဖြတ် တိုက်ခိုက်ခံရပြီးနောက်မှာ စစ်တပ်က တကျော့ပြန်နယ်မြေရှင်းချိန် အရပ်သားတွေ သတ်ဖြတ်ခံနေရ တာလည်း ဖြစ်ပါတယ်။မကွေးတိုင်း ဂန့်ဂေါမြောက်ပိုင်းမှာဆိုရင်လည်း စစ်တပ်က လေကြောင်းက တိုက်ခိုက်လို့ ၇ ဦး ဒဏ်ရာရခဲ့ပါတယ်။ အောက်တိုဘာ ၁၃ ရက် နေ့လည်ပိုင်းမှာဘောပြင်းကျေးရွာနဲ့ လပို့ကျေးရွာကို လေကြောင်းကနေ ဗုံးကြဲတိုက်ခိုက်သွားတာလို့ ဒေသခံတဦးက အခုလို ပြောပါတယ်။\"ဂန့်ဂေါက လပို့နဲ့ ဘောပြင်းကိုကြဲသွားတာ။ လပို့မှာက ၂ ယောက် ဘော်ပြင်းမှာက ၅ ယောက်။ ရပ်ကျေးအုပ်ချုပ်ရေးတွေလည်း ထိသွားတဲ့လူနာတွေကို ဆေးရုံပို့ဖို့ လုပ်နေကြတယ်။ ဘာမှမဖြစ်ဘူး။ ဘာတိုက်ပွဲမှ မဖြစ်ဘူး။\"လူသေဆုံးတာမရှိပေမယ့် ကျွဲနွားသေဆုံးပြီး နေအိမ်အချို့ပျက်စီးသွားတယ်လို့ ဒေသခံတွေက ပြောပါတယ်။ အောက်တိုဘာ ပထမအပတ်တုန်းကလည်း ဂန့်ဂေါမြို့နယ်ထဲက ရေရှင်ကျေးရွာ ကိုလည်း ဗုံးကြဲတိုက်ခိုက်တာရှိခဲ့ပြီး အရပ်သားတဦး သေဆုံးခဲ့ပါသေးတယ်။",
    "domain": "News",
    "url": "https://burmese.voanews.com/a/sagaing-butalin-fighting-military-operation/7822143.html"
  },
  {
    "id": "5cd42c28-76cc-447d-8d34-b9cc875c80c4",
    "title": "မြန်မာ့ ဒီမိုကရေစီရေးထောက်ပံ့ဖို့ ဂျပန်ကတိပြု",
    "text": "",
    "domain": "News",
    "url": "https://burmese.voanews.com/a/7964672.html"
  },
  {
    "id": "849ef07f-19c2-4826-8be9-4de34382b17d",
    "title": "တနှစ်နီးပါး ပိတ်ထားတဲ့ အာရှလမ်းမကြီး ပြန်ဖွင့်နိုင်ပါ့မလား",
    "text": "ထိုင်း-မြန်မာ နှစ်နိုင်ငံကုန်သွယ်ရေးအတွက် အဓိကရည်ရွယ်ပြီးဖွင့်ထားတဲ့ ကော့ကရိတ်မြဝတီအာရှလမ်းပြန်ဖွင့်နိုင်ရေးအတွက် စစ်ကောင်စီဘက်က ကြိုးစားနေသလို ကရင်လက်နက်ကိုင်အဖွဲ့တွေ ကြားမှာလည်း အာရှလမ်းပြန်ဖွင့်ရေးမဖွင့်ရေး ကိစ္စအပေါ် ကွဲလွဲမှုတွေရှိနေတယ်လို့ စစ်ရေးသုံးသပ်သူတွေက ပြောပါတယ်။ ဗွီအိုအေ သတင်းထောက် မအေးအေးမာရဲ့ သတင်းပေးပို့ချက် ဖြစ်ပါတယ်။\nထိုင်း-မြန်မာ နှစ်နိုင်ငံကုန်သွယ်ရေးအတွက် ကော့ကရိတ်မြဝတီ အာရှလမ်းမကြီးဟာ ၂၀၂၃ ခုနှစ် နိုဝင်ဘာလကစပြီး အရပ်သား ခရီးသွားတွေကိုပါ သွားလာခွင့်မပြုပဲ ပိတ်ထားခဲ့တာပါ။ စစ်ကောင်စီနဲ့ ကရင်အမျိုးသားလွတ်မြောက်ရေး တပ်တို့ဟာ စစ်တပ်အာဏာသိမ်းပြီးနောက် တိုက်ပွဲတွေ ပြန်ဖြစ်လာသလို စစ်ရေးအရကော ကုန်သွယ်ရေးအရပါ အရေးပါတဲ့ အာရှလမ်းကိုလည်း KNU ဘက်က ပိတ်ပင်ထားပါ။\nအခုအခါမှာ ဒီအာရှလမ်းပြန်ဖွင့်နိုင်ရေးအတွက် ကရင်လက်နက်ကိုင်အဖွဲ့တွေဖြစ်တဲ့ KNU ငြိမ်းချမ်းရေးကောင်စီ DKBA BGF စတဲ့ အဖွဲ့တွေကြား ဆွေးနွေးမှုတချို့ ရှိတယ်လို့ သတင်းထွက်ပေါ်လာပါတယ်။ ဒီအခြေအနေပေါ်မှာ ကေအန်ယူနဲ့အတူ တိုက်ပွဲဝင်နေတဲ့ ပြည်သူ့ကာကွယ်ရေးတပ်ဖွဲ့ တာဝန်ရှိတဦးက VOA ကို အခုလို ပြောပြပါတယ်။\n\" တိုင်းရင်းသားလက်နက်ကိုင်အဖွဲ့တွေ အချင်းချင်း ဆွေးနွေးတာက စစ်ရေးအရ ဆွေးနွေးတယ်လို့ပြောတာပဲ နောက်ဆုံးမှာတော့ ဒီ အာရှလမ်းဖွင့်ဖို့ကိစ္စတွေ ဆွေးနွေးကြတယ်လို့ ကြားတယ်၊ လမ်းနဲ့ပတ်သက်လို့ ကေအန်ယူကထုတ်ပြန်တာ မကြားသေးဘူး၊ ဒီကြားထဲ ကော့ကရိတ်မြဝတီမှာက သန်းခေါင်းစာရင်း ကိစ္စတွေလည်း ရှိတယ်ရွေးကောက်ပွဲ ကိစ္စတွေလည်းရှိတယ်၊ စစ်ကောင်စီက ဒီလမ်းကို ဖွင့်နိုင်ဖို့က အသည်းအသန် ကြိုးစားနေကြတယ်၊ စစ်ကောင်စီဘက်က နယ်စပ်ထွက်ပေါက်က ဒီလမ်းပဲရှိတယ်၊ နယ်စပ်ကုန်သွယ်ရေးတွေက ပိတ်ဆို့ခံထားရ ေတာ့ ဒီလမ်းကို ဖွင့်ဖို့အတွက်က ကရင်ငြိမ်းချမ်းရေးအဖွဲ့တွေနဲ့ ညှိနှိုင်းပြီး ဆောင်ရွက်ဖိုတော့ ကြိုးစားနေတယ်၊ သူတို့အနေနဲ့ အရမ်းကို အထိနာတာပေါ့ သူတို့အတွက် ကုန်သွယ်ရေးဇုန်က ရမယ့်ငွေတွေ အများကြီးလျော့ကုန်တယ်၊ ဘာမှလည်းမရှိဘူးပေါ့ သူတို့က စစ်လက်နက်ပစ္စည်းနဲ့ လောင်စာဆီတွေ သယ်ယူဖို့က အခက်အခဲတွေ အများကြီးဖြစ်သွားတယ်လေ။ \"\nအာရှလမ်း မဖွင့်ထားဘူး ဆိုပေမယ့် ကရင်လက်နက်ကိုင်အဖွဲ့နဲ့ နီးစပ်တဲ့ ကားငယ်တချို့ကတော့ ဖြတ်သွားဖြတ်လာ သွားလာနေတာတွေ ရှိနေတာပါ။ အာရှလမ်း ပိတ်ထားတဲ့အတွက် လမ်းဟောင်းကနေ သွားလာတာတွေ ကုန်တွေသယ်ယူပို့ဆောင်တာတွေတော့ ဆက်လုပ်နေတယ်လို့ ကုန်စည်ပို့ဆောင်ရေးကုမ္ပဏီတခုရဲ့ တာဝန်ရှိသူတဦးကလည်း ပြောပြပါတယ်။\n\" ဂိတ်ကြေးကတော့ ၇ ထောင်လောက်ရှိတယ် ဂိတ်တွေကို တထောင် တထောင်နဲ့ ပေးသွားရတယ်။ ၇ ထောင် ၈ ထောင်လောက်ရှိတယ်။ တချို့ကတော့ ကားပေါ်မူတည်ပြီး ၉ ထောင် ၁ သောင်းလောက်ထိ ပေးသွားရတယ်၊ အာရှလမ်း မဖွင့်ပေမယ့် နှေးတာပဲရှိတယ် သွားတော့သွားနေကြတယ် အဆင်းကတော့ အတော်ကြာတယ် အာရှလမ်း မဖွင့်တော့ ဒီဘက်က ကုန်အဆင်းတွေက ကြာတယ်။ \"\nစစ်ကောင်စီနဲ့အတူ ကရင်လက်နက်ကိုင်အဖွဲ့တွေထဲက ၃ ဖွဲ့ကတော့ အာရှလမ်းဖွင့်ရေးကို လိုလားတဲ့ အခြေအနေရှိနေကြောင်း KNU တပ်မဟာတွေကတော့ သဘောထား ကွဲလွဲမှုတွေ ရှိနေတယ်လို့ နယ်စပ်စစ်ရေး တာဝန်ရှိသူတဦးက ပြောပါတယ်။\n\" PC ငြိမ်းချမ်းရေးကောင်စီရှိတယ် BGF နယ်ခြားစောင့်တပ်ရှိတယ် DKBA ရှိတယ်... သူတို့ ၃ ဖွဲ့ကတော့ သဘောတူညီမှု ရကောင်းရသွားလိမ့်မယ်၊ KNU အနေအထားတွေက အမျိုးမျိုးကွဲပြားနေတယ် တပ်မှူးတပ်ဗိုလ်တွေက အမျိုးမျိုးကွဲပြားနေတယ် တပ်မဟာ ၇ က ဖွင့်ချင်တယ်၊ တပ်မဟာ ၆ က တချို့တော့ ဖွင့်ချင်တယ်။ တချို့ကတော့ မဖွင့်ချင်ဘူး၊ ဗဟိုသဘောထားကတော့ မဖွင့်ဘူးလို့ ထုတ်ပြန်ထားတယ်၊ စစ်ရေးအရ အနိုင်ယူဖို့ မကြိုးစားဘူးဆိုရင်တော့ဒီလမ်းကတော့ ဖွင့်ဖြစ်လိမ့်မယ့် ဒီလမ်းကတေ ာ့စစ်ရေးအရတော့ အရေးပါတဲ့လမ်းဖြစ်တယ်။ \"\nစစ်ကောင်စီ ကရင်ပြည်နယ်ဝန်ကြီးချုပ် စောမြင့်ဦးနဲ့ မြန်မာနိုင်ငံဆိုင်ရာ ထိုင်းသံအမတ်ကြီးတို့ဟာ စက်တင်ဘာ ၉ ရက်နေ့မှာ ဖားအံစစ်ကောင်စီရုံးမှာ တွေဆုံခဲ့ပြီး နှစ်နိုင်ငံ နယ်စပ်ကုန်သွယ်ရေး ကိစ္စတွေကို ဆွေးနွေးခဲ့ကြပါတယ်။ ကုန်သွယ်ရေးအတွက် အဓိက အရေးကြီးတဲ့ အာရှလမ်း ပြန်ဖွင့်ရေးကိစ္စတွေလည်း ဆွေးနွေးခဲ့ကြတယ်လို့ နယ်စပ်ကုန်သွယ်ရေး သတင်းရင်းမြစ်တွေက ဆိုပါတယ်။ စစ်ကောင်စီဘက်က နယ်စပ်ကို ထိမ်းချုပ်နိုင်တဲ့ မြဝတီခရိုင်ထဲက စစ်ဗျူဟာတချို့ လက်လွှတ်ဆုံးရှုံး ခဲ့ရတဲ့အတွက်လည်း အာရှလမ်း ပြန်လည်ထိမ်းချုပ်နိုင်ရေးအတွက် အခက်အခဲတွေ ဖြစ်နေဆဲဖြစ်ပါတယ်။",
    "domain": "News",
    "url": "https://burmese.voanews.com/a/7819872.html"
  },
  {
    "id": "a0157dd2-e534-4064-afad-40bd91aa1cf1",
    "title": "မြန်မာနဲ့ ကမ္ဘာတလွှား စစ်မြေပြင်တွေမှာ ခရစ္စမတ်အမီအပစ်ရပ်ကြဖို့ ပုပ်ရဟန်းမင်းကြီးတိုက်တွန်း",
    "text": "မြန်မာနိုင်ငံအပါအဝင် ကမ္ဘာတလွှားက စစ်ဖြစ်နေတဲ့နေရာတွေမှာ ခရစ္စမတ်ကာလမတိုင်ခင် အပစ်အခတ်ရပ်စဲကြဖို့ ပုပ်ရဟန်းမင်းကြီးက တိုက်တွန်းလိုက်ပါတယ်။\n\"ငြိမ်းချမ်းရေးနဲ့ ယူကရိန်း၊ အရှေ့အလယ်ပိုင်း၊ ပါလက်စတိုင်း၊ အစ္စရေး၊ လက်ဘနွန်၊ အခုနောက်ဆုံး ဆီးရီးယား၊ မြန်မာ၊တောင်ဆူဒန်တို့အပြင် စစ်ပွဲနဲ့ အကြမ်းဖက်မှုတွေဒဏ် ခံစားနေရသူတွေအတွက် ဆက်ပြီးဆုတောင်းကြရအောင်ပါ။စစ်မျက်နှာအားလုံးမှာလည်း ခရစ္စမတ် အားလပ်ရက်ကာလ မတိုင်ခင် အပစ်အခတ်ရပ်စဲကြဖို့ ခေါင်းဆောင်တွေနဲ့နိုင်ငံတကာ အသိုက်အဝန်းကို ပန်ကြားလိုပါတယ်။\" လို့ ပုပ်ရဟန်းမင်းကြီး Francis က ဗာတီကန်ကျောင်းတော် St. Peter ရင်ပြင်မှာ အပတ်စဉ်ကျင်းပတဲ့ တနင်္ဂနွေနေ့ ဆုတောင်းပွဲမှာ မိန့်ကြားခဲ့တာပါ။\nမနေ့တုန်းက ဆုတောင်းပွဲမှာပဲ အမေရိကန်နိုင်ငံမှာ သေဒဏ်ကျခံနေရတဲ့ အကျဉ်းသားတွေကို ပြစ်ဒဏ်လျှော့ပေါ့ပေးဖို့လည်း ပုပ်ရဟန်းမင်းကြီးကတောင်းဆိုခဲ့ပါတယ်။ တခြားအမေရိကန် ကက်သလစ်အဖွဲ့အစည်းတချို့ကလည်း သမ္မတJoe Biden တာဝန်က အနားမယူခင် ကျန်နေတဲ့ ရာထူးသက်တမ်းအတွင်း ဖယ်ဒရယ်အဆင့် စီရင်ချက်တွေကို လျှော့ပေါ့ပေးဖို့ တောင်းဆိုထားတာပါ။ အမေရိကန်မှာ ဖက်ဒရယ်အဆင့် ပြစ်မှုတွေနဲ့ သေဒဏ်ကျခံရသူ ၄၀ လောက်အပါအဝင် သေဒဏ်ကျ အကျဉ်းသား၂,၂၅၀ လောက် ရှိတယ်လို့လည်း ပရဟိတ အဖွဲ့အစည်းတခုဖြစ်တဲ့ သေဒဏ်ကျအကျဉ်းသား သတင်းအချက်အလက်စုဆောင်းရေးအဖွဲ့ရဲ့ မှတ်တမ်းတွေမှာ ဖော်ပြထားပါတယ်။",
    "domain": "News",
    "url": "https://burmese.voanews.com/a/pope-francis-pray-for-war-torn-countries-asking-ceasefire-before-xmas-/7892324.html"
  },
  {
    "id": "e36f582d-8b91-4abf-99ef-61fb339a2752",
    "title": "ငါန်းဇွန်က အဖမ်းခံအရပ်သားတွေ ပြန်မလွတ်သေး",
    "text": "မြင်းခြံခရိုင် ငါန်းဇွန်မြို့နယ် ညောင်လေးပင်ရွာသား ၁၀၀ နီးပါး ဖမ်းဆီးခံခဲ့ရတဲ့အထဲက တချို့တဝက်သာ ပြန်လွတ်သေးတယ်လို့ ဒေသခံတွေက ပြောပါတယ်။ နယ်မြေရှင်းလင်းနေတဲ့ ဘုတလင်မှာလည်း ဖမ်းဆီးခံရတဲ့ အရပ်သားအချို့ပြန်လည် လွတ်မြောက်လာခဲ့ပါတယ်။ မန္တလေးတိုင်းနဲ့ စစ်ကိုင်းတိုင်းထဲက အရပ်သားတွေ ဖမ်းဆီးခံရတဲ့ အခြေအနေ ရန်ကုန်က သတင်းပေးပို့ထားပါတယ်။မန္တလေးတိုင်း ငါန်းဇွန်မြို့နဲ့ ၉ မိုင်အကွာမှာရှိတဲ့ ညောင်လေးပင်ရွာက ဒေသခံ ၁၀၀ နီးပါးကို စစ်တပ်နဲ့ စစ်တပ်ထောက်ခံသူတွေက ဖမ်းဆီးသွားတာလို့ ဒေသခံတွေက ပြောပါ။အောက်တိုဘာ ၈ ရက် မနက်ပိုင်းမှာ တောင်ရွာဘိုရွာကို စစ်တပ်နဲ့ စစ်တပ် ထောက်ခံသူတွေ ရောက်ရှိလာပြီး တောင်ရွာဘိုရွာကတဆင့် ညောင်လေးပင်ရွာကိုရောက်ချိန်မှာ ဘုန်းကြီးကျောင်းမှာ နေထိုင်နေတဲ့ ဒေသခံ ၁၀၀ နီးပါးကို ဖမ်းဆီးသွားတာလို့ ဒေသခံတွေက ပြောပါတယ်။ဒေသခံတွေ ဖမ်းဆီးခံရတဲ့ အခြေအနေနဲ့ ပတ်သက်လို့ ငါန်းဇွန်ဒေသခံတဦးက အခုလို ပြောပါတယ်။\"ညောင်လေးပင် ဘုန်းကြီးကျောင်းကို ရောက်လာပြီးတော့မှ ပြည်သူ ၁၀၀ လောက်ကို ခေါ်သွားတယ် ပေါ့နော်။ ဘုန်းကြီးကျောင်းထဲမှာ နဂိုကတည်းက အဲ့ပတ်ဝန်းမှာ အိမ်ထောင်စု ၇၀ လောက်က ဘုန်းကြီးကျောင်း ပရဝုဏ်ထဲမှာ နေကြတာပေါ့။ အဲ့ဘုန်းကြီးက ဘာသာပေါင်းစုံပုံစံမျိုးနဲ့ အကုန်အစုံ ရှိတာ။ အဲ့ ၇၀ လောက်က ဟိုးကတည်းက ရှိနေတာကြာခဲ့ပြီ။ ၁၀ စုနှစ်တခုလောက်ရှိနေပြီ။ တချို့သော ရွာခံတွေကလည်း စစ်ရှောင်ရင်းနဲ့ ဘုန်းကြီးကိုယုံကြည်ပြီး နေရင်းနဲ့ အခုလို ပြုံပြီး ဖမ်းခံလိုက်ရတာ။ ဒီနေ့လည်း တချို့ ပြန်လွတ်ပြီလို့တော့ကြားတယ်။\"ညောင်လေးပင်ရွာကို မဝင်ခင် တောင်ရွာဘိုရွာကို ဝင်ရောက်ချိန်မှာ လက်နက်ကြီးတွေ ပစ်ခတ်ပြီး သေနတ်ပစ်ဖောက်တဲ့အတွက် အမျိုးသမီး ၂ ဦး ဒဏ်ရာရပြီး အသက် ၆၀ ကျော် အမျိုးသားတဦး နှလုံးဖောက်ပြီးသေဆုံးသွားတယ်လို့လည်း ဒေသခံတွေက ပြောပါတယ်။ဖမ်းဆီးခံရသူတွေကို ငါန်းဇွန်မြို့ပေါ်ကို ခေါ်ဆောင်သွားပြီး ဖမ်းဆီးခံရတဲ့ဒေသခံတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာမရှိသေးပါဘူး။ အခုလို ဒေသခံအရပ်သား အများအပြား ဖမ်းဆီးခံရတာကြောင့် ညောင်လေးပင်၊ တောင်ရွာဘိုရွာအပါအဝင် အနီးနားကကျေးရွာ ၅ ရွာက ဒေသခံတွေ ဘေးလွတ်ရာ တိမ်းရှောင်နေကြပါတယ်။ဘုတလင်မြို့ကို တကျော့ပြန် စစ်ကြောင်းထိုး နယ်မြေရှင်းလင်းနေတဲ့ စစ်တပ်စစ်ကြောင်းဟာ ဘုတလင်မြို့နယ်ထဲကို ဝင်ရောက်သွားပြီလည်းဖြစ်ပါတယ်။ နယ်မြေရှင်းလင်းချိန် ဒေသခံ ၂၀ နီးပါးကို ဖမ်းဆီးထားပေမယ့် မြို့ထဲဝင်ချိန်မှာတော့ ဖမ်းဆီးထားသူတွေကို နေအိမ်ထဲ သော့ပိတ်ထားခဲ့တယ်လို့ စစ်ဘေးရှောင်ကူညီပေးနေသူတဦးက ပြောပါတယ်။\"စစ်ကြောင်းက ဘုတလင်မြို့ထဲကိုဝင်သွားပြီ။ ဓားစာခံတွေကို သီးပင်အိုင် အိမ် ၂ လုံးထဲကို ခွဲပြီးတော့ ပိတ်ထားခဲ့တယ်။ မနေ့ညကတည်းက သူတို့က ထွက်သွားတာ။ ၂၀ ကျော် ဝန်းကျင် ဖမ်းခံရတယ်ပေါ့နော်။ မလွတ်မကင်းပါတဲ့ လူတွေကတော့ လွတ်မလွတ်တော့မသိဘူး။ အများစုက ပြန်လွတ်ပြီ။\"ဘုတလင်နယ်ထဲမှာ စစ်တပ်စစ်ကြောင်း ကြားဖြတ်တိုက်ခိုက်ခံရပြီးနောက် အောက်တိုဘာ ၄ ရက်က စလို့ အနောက်မြောက်တိုင်း စစ်ဌာနချုပ်က ထွက်လာတဲ့ စစ်တပ် စစ်ကြောင်းဟာ ဘုတလင်မြို့နယ်ထဲ တကျော့ပြန် နယ်မြေရှင်းနေတာပါ။နယ်မြေရှင်းလင်းရေးအတွင်း အရပ်သားတွေ ဖမ်းဆီးခံရတာဖြစ်ပြီး နေအိမ်အချို့လည်း မီးရှို့ခံရတာ ရှိတယ်လို့ ဒေသခံတွေက ပြောပါတယ်။ လက်ရှိ ဘုတလင်နယ်ထဲမှာ စစ်ဘေးရှောင် ၁၀,၀၀၀ နီးပါးဟာ ဘေးလွတ်ရာတိမ်းရှောင်နေရပြီး အကူအညီတွေ လိုအပ်နေပါတယ်။",
    "domain": "News",
    "url": "https://burmese.voanews.com/a/ngazun-local-people-arrested-/7818122.html"
  },
  {
    "id": "12568c8a-5d3f-4424-aa26-ee4ecb20fd54",
    "title": "ထိုင်းရောက်မြန်မာတွေ အချင်းချင်း ကူညီစောင့်ရှောက်ရမယ့်အချိန်",
    "text": "အမေရိကန်အစိုးရက ပေးနေတဲ့ အကူအညီတွေ ဆိုင်းငံ့လိုက်တဲ့အတွက် အခက်အခဲကြုံရတာကို ကြည့်ရင် ထိုင်းနိုင်ငံကိုရောက်လာတဲ့ မြန်မာနိုင်ငံသား ရွှေ့ပြောင်းလုပ်သမားတွေနဲ့ ဒီမိုကရေစီအင်အားစုတွေကြား တဦးနဲ့တဦး စောင့်ရှောက်ကူညီဖို့ လိုသလို ရေရှည် ရပ်တည်နိုင်ဖို့အတွက် အလုပ်အကိုင်တွေ ဖန်တီးပေးကြဖို့ လိုလာပြီဆိုတာ ပြလိုက်တာလို့ မဲဆောက်မြို့မှာ နှစ်ပေါင်းများစွာ နေထိုင်ပြီး အသစ်ရောက်လာသူတွေကို ကူညီပေးနေသူတဦးလည်းဖြစ်၊ နိုင်ငံရေးအကျဉ်းသားဟောင်း တဦးလည်းဖြစ်တဲ့ ကိုယဉ်ထွေးက VOA ကို ပြောပါတယ်။ မဲဆောက်မြို့ကို ရောက်လာကြတဲ့ မြန်မာနိုင်ငံသားတွေရဲ့ အခြေအနေနဲ့ပတ်သက်ပြီး ကိုသိန်းထိုက်ဦးက တွေ့ဆုံ မေးမြန်းထားပါတယ်။",
    "domain": "News",
    "url": "https://burmese.voanews.com/a/7963350.html"
  },
  {
    "id": "f4c026a7-ee1a-4773-8674-9ff9dd5552fe",
    "title": "ဘင်္ဂလားဒေ့ရှ်နိုင်ငံသား ဟန်ဆောင်သူ ရိုဟင်ဂျာတဦး ဖမ်းဆီးခံရ",
    "text": "ဘင်္ဂလားဒေ့ရှ်နိုင်ငံမြောက်ပိုင်း၊ Gaibandha ခရိုင်အတွင်းက ရွေးကောက်ပွဲဆိုင်ရာ အရာရှိတွေထံမှာ မဲပေးခွင့်မှတ်ပုံတင်လာလုပ်သူ ရိုဟင်ဂျာ အမျိုးသားတဦးကို ရဲတပ်ဖွဲ့က မနေ့ ဒီဇင်ဘာ ၁ ရက်နေ့မှာ ဖမ်းဆီးလိုက်ပါတယ်။အဲဒီ ရိုဟင်ဂျာ အမျိုးသား Nurul Amin ဆိုသူကို ဖမ်းဆီးလိုက်ကြောင်း ဘင်္ဂလားဒေ့ရှ် ရွေးကောက်ပွဲကော်မရှင်က ဒီကနေ့ ထုတ်ပြန်တဲ့ ကြေညာချက်မှာ ဖော်ပြထားတာပါ။ မြန်မာနိုင်ငံက ထွက်ပြေးလာပြီး ဘင်္ဂလားဒေ့ရှ်မှာ ခိုလှုံနေကြသူ ရိုဟင်ဂျာတချို့ဟာ နိုင်ငံသားကဒ် ရနိုင်ရေးအတွက် ရွေးကောက်ပွဲဆိုင်ရာ ရုံးခွဲအများအပြားမှာ လိုက်လံ မှတ်ပုံတင်နေကြတယ်လို့ ဆိုပါတယ်။ရိုဟင်ဂျာတွေဟာ တရားမဝင်နည်းလမ်းတွေနဲ့ နိုင်ငံသားကဒ်ရနိုင်အောင် ဒေသခံ ရွေးကောက်ပွဲဆိုင်ရာ အရာရှိတွေထံမှာ လာရောက် စာရင်းပေးသွင်းနေကြတယ်လို့ ရွေးကောက်ပွဲကော်မရှင်ရုံးက ပြီးခဲ့တဲ့ နိုဝင်ဘာ ၂၈ ရက်နေ့မှာ ပြောကြားထားပါတယ်။",
    "domain": "News",
    "url": "https://burmese.voanews.com/a/police-detain-rohingya-man-trying-to-register-as-bangladeshi-voter/7884028.html"
  },
  {
    "id": "050932cc-f3a2-4c19-ba91-7352bac70a34",
    "title": "မြန်မာရိုးရာအတာသင်္ကြန်ပွဲတော် UNESCO ကမ္ဘာ့ဒြပ်မဲ့ယဉ်ကျေးမှု အမွေအနှစ်စာရင်း သတ်မှတ်ခံရ",
    "text": "မြန်မာရိုးရာ အတာသင်္ကြန်ပွဲတော် UNESCO ရဲ့ Intangible Cultural Heritage ကမ္ဘာ့ဒြပ်မဲ့ယဉ်ကျေးမှု အမွေအနှစ်အဖြစ် ဒီဇင်ဘာလ ၅ ရက်၊ ဒီကနေ့မှာ တရားဝင်သတ်မှတ်လိုက်ပြီဖြစ်ပါတယ်။ UNESCO စာရင်းဝင်လာတဲ့ မြန်မာသင်္ကြန်ပွဲတော် ရေရှည်တည်တံ့ဖို့အတွက် ဆက်လက် ထိန်းသိမ်းစောင့်ရှောက်သွားမယ်လို့ သာသနာရေးနဲ့ ယဉ်ကျေးမှုဝန်ကြီးဌာနက ပြောပါတယ်။ မြန်မာသင်္ကြန်ပွဲတော် UNESCO ရဲ့ ကမ္ဘာ့ဒြပ်မဲ့ယဉ်ကျေးမှု အမွေအနှစ်စာရင်း စာရင်းဝင်သွားပြီဖြစ်တဲ့အကြောင်း ရန်ကုန်ကနေ သတင်းပေးပို့ထားပါတယ်။\nမြန်မာ့ရိုးရာအတာသင်္ကြန်ပွဲတော်ကို ဒီဇင်ဘာလ ၅ ရက်၊ ဒီကနေ့မှာ ကုလသမဂ္ဂ UNESCO က တရားဝင်ဆုံးဖြတ်ခဲ့ပြီး ICH စာရင်းဝင်သွားတာဖြစ်ပါတယ်။ ကမ္ဘာ့နိုင်ငံတွေမှာ လက်နဲ့ ဖမ်းဆုပ်လို့မရတဲ့ အမွေအနှစ်တွေ ရေရှည်တည်တံ့စေဖို့အတွက် ကုလသမဂ္ဂ UNESCO က ဒြပ်မဲ့ယဉ်ကျေးမှု အမွေအနှစ် Intangible Cultural Heritage အဖြစ် သတ်မှတ် စာရင်းသွင်းလေ့ရှိပါတယ်။ အခု ၂၀၂၄ ခုနှစ်အတွက် အဆိုပြုတင်ပြကြတဲ့ထဲက မြန်မာ့ရိုးရာနှစ်သစ်ကူး အတာသင်္ကြန်ပွဲတော်ဟာ ICH စာရင်းမှာ ပါဝင်လာပြီးတဲ့နောက် ရွေးခံလိုက်ရတာဖြစ်ပါတယ်။\nရှေးအစဉ်အဆက် ခေတ်တွေကတည်းက မြန်မာ့ရိုးရာသင်္ကြန် ဆင်နွှဲခဲ့ကြပုံကို ခိုင်လုံတဲ့သက်သေ အထောက်အထားတွေ စုဆောင်းပြီး ကမ္ဘာ့ယဉ်ကျေးမှု အမွေအနှစ် စာရင်းဝင်အောင် ကြိုးပမ်းခဲ့သလို၊ ရေရှည်တည်တံ့ဖို့ကိုလည်း ဆက်ပြီးထိန်းသိမ်းဆောင်ရွက်သွားရမယ်လို့ သာသနာရေးနဲ့ ယဉ်ကျေးမှုဝန်ကြီးဌာန၊ ညွှန်ကြားရေးမှူး ဦးအာကာကျော်က ဗွီအိုအေကို ပြောပါတယ်။\n\"သူက ရေရှည်တည်တံ့ဖို့ အတွက်ကိုဆိုရင်တော့ community-based လေ။ ဆိုတော့ ဒါကလူမျိုးမရွေး၊ ဘာသာမရွေး အကုန်လုံးပါဝင် ဆင်နွှဲကြတဲ့အခါကျတော့ ရေရှည်တည်တံ့ဖို့ကို အရင်ကတည်းကလည်း အမျိုးသားအမွေအနှစ် ပုံစံအနေနဲ့သွားတယ်။ အခုလည်း နိုင်ငံတကာအသိအမှတ်ပြုတဲ့ အနေအထားဆိုတော့ ပိုပြီးတော့မှ ထိန်းသိမ်းစောင့်ရှောက်ရမယ်၊ လက်ဆင့်ကမ်းရမယ်ဆိုပြီး အကြမ်းဖျဉ်းတော့ သိရတာပေါ့။ ကျနော်တို့နိုင်ငံမှာ ဒြပ်မဲ့ယဉ်ကျေးမှုတွေက အမျိုးပေါင်း ၂,၀၀၀ ကျော်ရှိတယ်။ အဲဒီထဲမှာမှ တခုပြီးတခု တင်သွင်းဖို့အတွက်ကို ဒါကတော့ ကနဦးဖြစ်သွားတာပေါ့။\"\nအခုလက်ရှိမှာတော့ ပါရာဂွေးနိုင်ငံမှာ ဒီဇင်ဘာလ ၂ ရက်ကနေ ၇ ရက်နေ့အထိ ကျင်းပနေတဲ့ ၁၉ ကြိမ်မြောက် ICH ကမ္ဘာ့ဒြပ်မဲ့ယဉ်ကျေးမှု အမွေအနှစ်ညီလာခံမှာ မြန်မာအဖွဲ့ တက်ရောက်နေပါတယ်။ ညီလာခံမှာ တက်ရောက်နေတဲ့ မြန်မာ့ယဉ်ကျေးမှုအမွေအနှစ် ထိန်းသိမ်းစောင့်ရှောက်ရေး အဖွဲ့ပြန်လာရင် သင်္ကြန်ပွဲတော်နဲ့ ပတ်သက်ပြီး ဆက်လက်ဆောင်ရွက်မယ့် အခြေအနေတွေကို ပိုပြီးသိရှိနိုင်မယ်လို့ သာသနာရေးနဲ့ ယဉ်ကျေးမှုဝန်ကြီးဌာန၊ ညွှန်ကြားရေးမှူး ဦးအာကာကျော်က ပြောပါတယ်။\n\"မြန်မာ့ယဉ်ကျေးမှုအမွေအနှစ် ထိန်းသိမ်းစောင့်ရှောက်ရေးကော်မတီ (ပြင်ပ) အစိုးရမဟုတ်တဲ့ အဖွဲ့အစည်းကနေ ဦးဆောင်တင်သွင်းတာပေါ့။ ကျနော်တို့ ဌာနအနေနဲ့ကကျတော့ နိုင်ငံအတွက်ကို အဆိုပြုတင်သွင်းပေးတယ်။ ပါဝင်ဆောင်ရွက်ကြတာက တတ်သိနားလည်တဲ့ ပညာရှင်တွေအကုန်လုံး ပါဝင်တာဆိုတော့ သူတို့ဒီသတင်းကို သယ်ဆောင်လာတဲ့အခါ ပြည့်ပြည့်စုံစုံ ပိုပြောပြနိုင်မှာပါ။\"\nမြန်မာ့ရိုးရာအတာသင်္ကြန်ပွဲတော် အစဉ်အဆက် ဆင်နွှဲခဲ့ကြပုံကို တတ်သိနားလည်တဲ့ ပညာရှင်တွေနဲ့ ပူးပေါင်းပြီး သာသနာရေးနဲ့ ယဉ်ကျေးမှုဝန်ကြီးဌာန အနေနဲ့ သက်သေအထောက်အထားတွေ စုဆောင်းခဲ့ကြတာဖြစ်ပါတယ်။ ယခင်ကလည်း မြန်မာနိုင်ငံရဲ့ ပျူမြို့ဟောင်းတွေဖြစ်တဲ့ ဟန်လင်း၊ ဗိဿနိုး၊ သရေခေတ္တရာနဲ့ ပုဂံဒေသတွေကတော့ World Heritage ကမ္ဘာ့အမွေအနှစ် စာရင်းထဲမှာ ဝင်ထားပြီးဖြစ်ပါတယ်။ နှစ်စဉ် ဧပြီလမှာ ကျင်းပတဲ့ မြန်မာတို့ရဲ့ နှစ်သစ်ကူးပွဲတော် အတာသင်္ကြန်ပွဲတော်ဟာလည်း ကုလသမဂ္ဂ UNESCOရဲ့ICH ကမ္ဘာ့ဒြပ်မဲ့အမွေအနှစ် စာရင်းအဖြစ် ပါဝင်လာပြီဖြစ်ပါတယ်။",
    "domain": "News",
    "url": "https://burmese.voanews.com/a/7888038.html"
  },
  {
    "id": "1285b837-5a07-4703-8ace-3940898e5fbd",
    "title": "နှစ်သစ်ကူးည ငါန်းဇွန်နယ် သားကျင်ရွာပေါ် စစ်တပ် ဗုံးကြဲတိုက်ခိုက်မှုကြောင့် ၅ ဦးသေဆုံး",
    "text": "ဒီဇင်ဘာ ၃၁ နှစ်သစ်ကူးညမှာ မန္တလေးတိုင်း ငါန်းဇွန်မြို့နယ်ထဲက သားကျင်ကျေးရွာကို စစ်တပ်က လေကြောင်းက ဗုံးကြဲတိုက်ခိုက်တာကြောင့် ကလေးငယ်တဦးအပါအဝင် ငါးဦးသေဆုံးခဲ့ပြီး နေအိမ်တွေလည်း ပျက်စီးသွားတယ်လို့ ဒေသခံတွေက ဗွီအိုအေကို ပြောပါတယ်။ မကွေးတိုင်း မြစ်ချေမြို့ဘက်မှာလည်း စစ်တပ်ရဲ့ နယ်မြေရှင်းလင်းရေးအတွင်း နေအိမ် မီးရှို့ခံရတာတွေ ရှိနေပါတယ်။ မန္တလေးတိုင်းနဲ့ မကွေးတိုင်းထဲက စစ်ရေးအခြေအနေ ရန်ကုန်က သတင်းပေးပို့ထားပါတယ်။\nမန္တလေးတိုင်း ငါန်းဇွန်မြို့နယ် သားကျင်ကျေးရွာကို ဒီဇင်ဘာ ၃၁ နှစ်သစ်ကူးညပိုင်းမှာ စစ်ကောင်စီက လေကြောင်းကနေ သုံးကြိမ် ဗုံးကြဲတိုက်ခိုက်ခဲ့ပါတယ်။ လေကြောင်းတိုက်ခိုက်မှုဟာ ကျေးရွာထဲ ကျရောက်ပေါက်ကွဲပြီး အရပ်သားတွေ သေဆုံးသလို နေအိမ်တွေလည်း ပျက်စီးခဲ့ပါတယ်။\nကျေးရွာထဲ ကျရောက်ပေါက်ကွဲတာကြောင့် လက်ရှိအချိန်ထိ အသက် ၅ နှစ်အရွယ် ကလေးငယ် ၁ ဦးအပါအဝင် မိသားစုဝင် ၅ ဦးသေဆုံးခဲ့ကာ စိုးရိမ်ဒဏ်ရာရသူ ၆ ဦးအထိ ရှိတယ်လို့ ဒေသခံတွေက ပြောပါတယ်။ လေကြောင်းတိုက်ခိုက်ခံရတဲ့ အခြေအနေကို သိရှိတဲ့ ငါန်းဇွန်း ဒေသခံ တဦးပြောတာကတော့-\n\"သားကျင်ရွာ ရွာအလယ်ပိုင်းနဲ့ ရွာအနီးပရဝုဏ်မှာ စကစ,က လေကြောင်း တိုက်ခိုက်မှု သုံးကြိမ် ပြုလုပ်တာ။ သေဆုံးတဲ့သူက ငါးယောက်။ သေဆုံးတာက အမျိုးသားလေးယောက်။ အမျိုးသမီးတ ယောက်။ အိမ်ထဲမှာနေရင်းနဲ့ မိသားစုလိုက် သေဆုံးသွားတာ။ ပထမ လေးဦးပဲသေတာ။ နောက် တဦးက ဆေးသွားကုရင်းနဲ့ လမ်းမှာဆုံးတာဆိုတော့ အဲ့ထဲမှာ ကလေးတဦးပါသေးတယ်။ ငါးနှစ် အရွယ် ကလေးက နောက်ထပ်တိုးလာတာ။ ပြင်းထန်ဒဏ်ရာရတဲ့သူကခြောက်ယောက်။ ပြင်းထန် ဒဏ်ရာရတဲ့သူမှာ ခြေပြတ် လက်ပြတ်တွေ ပါတယ်နော်။ အိမ်က ၁၁ လုံး၊ နွားစာတိုက်နဲ့ဆို ၁၂ လုံးပေါ့။ (ပျက်စီးတာ)\"\nစစ်ကောင်စီရဲ့ လေကြောင်း တိုက်ခိုက်မှုသုံးကြိမ်မှာ ပထမအကြိမ် ဂျက်ဖိုက်တာနဲ့ ဗုံးကြဲတိုက်ခိုက်ချိန် အရပ်သားတွေ ထိခိုက်သေဆုံးခဲ့တာဖြစ်ပြီး နောက်နှစ်ကြိမ် လေထီးစက်တပ်ယာဉ်တွေနဲ့ ဗုံးကြဲတိုက်ခိုက်မှုမှာတော့ လူသေဆုံးတာမရှိခဲ့ဘူးလို့ ဒေသခံတွေက ပြောပါတယ်။\nတိုက်ပွဲမဖြစ်ဘဲ လေကြောင်းတိုက်ခိုက်ခံရတာဖြစ်ပြီး နောက်ထပ် လေကြောင်းတိုက်ခိုက်တာတွေ ရှိနိုင်လို့ ဒေသခံတွေ ဘေးလွတ်ရာ တိမ်းရှောင်နေရပါတယ်။ သားကျင်ရွာဟာ ဒီတကြိမ်အပါအဝင် လေကြောင်းတိုက်ခိုက်မှုလေးကြိမ် ခံထားရပြီး အစပိုင်း လေကြောင်းတိုက်ခိုက်မှုတွေမှာလည်း လူသေဆုံးတာတွေရှိခဲ့ပါတယ်။\nမကွေးတိုင်း ပခုက္ကူမြို့နယ် မြစ်ခြေမြို့ဘက်မှာလည်း စစ်တပ်ရဲ့ နယ်မြေရှင်းလင်းတာတွေ ဆက်ရှိနေ ပါတယ်။ ဒီဇင်ဘာ ၃၀ ရက်မှာ ပခုက္ကူ တပ်မ ၁၀၁ က ထွက်လာတဲ့ စစ်တပ်ဟာ မြစ်ခြေမြို့မှာ နယ်မြေရှင်းလင်းနေပြီး ဒီဇင်ဘာ ၃၁ ရက်မှာ စဘေကျေးရွာကနေအိမ်တွေ မီးရှို့ဖျက်စီးခံရတာ ရှိတယ်လို့ ဒေသခံတွေက ပြောပါတယ်။\nမြစ်ခြေမြို့နယ်ထဲ စစ်တပ်ရဲ့ နယ်မြေရှင်းလင်းတဲ့အခြေအနေနဲ့ ပတ်သက်ပြီး ဒေသခံတဦးက အခုလို ပြောပါတယ်။\n\"အခြေအနေက စစ်ကြောင်းကမပြန်သေးဘူး။ စဘေ အရှေ့စုရယ် အလယ်စုရယ်ကို မီးရှို့သွားတာပေါ့ မနေ့က ။ အိမ်ဘယ်လောက်ဆိုတာ ရွာက အခုထိ မကပ်ရဲသေးဘူး။ အတိအကျ မသိရသေးဘူး။ သူတို့(စစ်ကြောင်း) က စဘေ အရှေ့စုမှာခင်ဗျ။ ဒီနေ့မနက်လည်း မထွက်သေးဘူး။ သူတို့ သေနတ်သံတွေကြားလို့ ပြည်သူတွေက မဝင်ရဲသေးဘူးပေါ့။ စစ်ဘေးရှောင်တွေက စဘေဘက်က စစ်ဘေးရှောင်တွေက တောထဲမှာ နေရတာပေါ့။ မြစ်ခြေ စစ်ဘေးရှောင်တွေကတော့ အခုလောလောဆယ် ရွာတွေမှာ ဘုန်းကြီး ကျောင်းတွေမှာ တည်းထားရတာပေါ့။\"\nစစ်တပ်ဟာ မြစ်ခြေမြို့ပေါ်မှာ အခြေချပြီးတပ်စွဲပြီး နောက်စစ်ကြောင်း နောက်တကြောင်းနဲ့ ကျေးရွာတွေ ဘက်ကို နယ်မြေရှင်းလင်းနေတာပါ။ ဒီဇင်ဘာ ၃၀ ကလည်း စစ်တပ်ဘက်က ပစ်ခတ်တဲ့ လက်နက်ကြီး ကျရောက်ပေါက်ကွဲလို့ မြစ်ခြေမြို့ပေါ်က ဒေသခံငါးဦး သေဆုံးခဲ့တယ်လို့ ဒေသခံတွေက ပြောပါတယ်။\nစစ်တပ်ရဲ့ နယ်မြေရှင်းလင်းရေးအတွင်း မြစ်ခြေမြို့နဲ့အနီးနားကကျေးရွာအများအပြားက ဒေသခံ ၅,၀၀၀ လောက်ဟာ ဘေးလွတ်ရာတွေ တိမ်းရှောင်နေရပြီး အရေးပေါ် စားနပ်ရိက္ခာ အကူအညီ လိုအပ်နေတယ်လို့ ဒေသခံတွေက ပြောပါတယ်။\nလေကြောင်းတိုက်ခိုက်မှုတွေ နယ်မြေရှင်းလင်းမှုတွေနဲ့ ပတ်သက်ပြီး စစ်ကောင်စီဘက်က သတင်း ထုတ်ပြန်တာ မရှိသေးပါဘူး။ အရပ်သားထိခိုက်သေဆုံးမှုဖြစ်ရတဲ့ မြန်မာနိုင်ငံအလယ်ပိုင်း ဒေသတွေဘက် တိုက်ခိုက်မှုတွေနဲ့ပတ်သက်လို့ စစ်ကောင်စီဘက်ကတော့ ပြည်သူ့ကာကွယ်ရးတပ်တွေရှိလို့ နယ်မြေရှင်းလင်းရတယ်လို့ ထုတ်ပြန်လေ့ရှိပါတယ်။",
    "domain": "News",
    "url": "https://burmese.voanews.com/a/ngangzun-mandalay-airstrike-/7920812.html"
  },
  {
    "id": "5dac8f75-c302-4202-933b-f8afd7c55cb2",
    "title": "မြန်မာနယ်စပ်မြို့တချို့ လျှပ်စစ်မီး၊ အင်တာနက်နဲ့ စက်သုံးဆီ တင်ပို့မှု ထိုင်းနိုင်ငံဖြတ်တောက်",
    "text": "မြန်မာနိုင်ငံ နယ်စပ်မြို့တချို့ကို လျှပ်စစ်မီး၊ အင်တာနက်နဲ့ စက်သုံးဆီတင်ပို့မှုတွေကို ထိုင်းနိုင်ငံက ဒီကနေ့ပဲ ဖြတ်တောက်လိုက်ပါတယ်။ မြန်မာနယ်စပ်အခြေစိုက် တရုတ်နိုင်ငံသားတွေ ထိန်းချုပ်ထားတဲ့ ကျားဖြန့် အွန်လိုင်းလိမ်လည်ဂိုဏ်းတွေမှာ အလုပ်လုပ်ဖို့ ထိုင်းနိုင်ငံကနေတဆင့် လူကုန်ကူးခံရတဲ့ သတင်းတွေ ကျယ်ကျယ်လောင်လောင် ထွက်ပေါ်လာအပြီးမှာ ထိုင်းဘက်က ဒီကနေ့ ဖေဖေါ်ဝါရီ ၅ ရက် မနက် ၉ နာရီကစလို့ ဖြတ်တောက်လိုက်တာပါ။\n“ဒီနေ့ကစပြီး မီးဖြတ်လိုက်ပါပြီ။ မီးမရတော့တာကြောင့် အခက်အခဲတွေ့နိုင်ပေမယ့်လည်း တရားမဝင်လုပ်ငန်းတွေမှာပါဝင်နေတယ်ဆိုပြီး ထိုင်းနိုင်ငံအပေါ် အပြစ်တင်လို့မရတော့ပါဘူး။ သူတို့အနေနဲ့ လျှပ်စစ်မီးကို တခြားနေရာကပဲဖြစ်ဖြစ်၊ ကိုယ်ပိုင် ထုတ်လုပ်တာပဲဖြစ်ဖြစ် နည်းလမ်း ရှာနိုင်ပါတယ်။ ထိုင်းလုံခြုံရေးကောင်စီက ညွှန်ကြားထားတဲ့အထဲမှာ စက်သုံးဆီနဲ့ အင်တာနက် ဖြတ်ဖို့လည်း ပါဝင်ပါတယ်။ ဒါကြောင့် ခုချိန်ကစပြီး ဖြစ်တဲ့ပြဿနာတွေမှာ ထိုင်းအနေနဲ့ ပါဝင်ပတ်သတ်တာမျိုး ရှိတော့မှာ မဟုတ်ပါဘူး” - လို့ ထိုင်း ဒုတိယဝန်ကြီးချုပ်လည်းဖြစ်သူ ပြည်ထဲရေးဝန်ကြီး Anutin Charnvirakul က ပြောသွားတာပါ။\nဘန်ကောက်မြို့က ထိုင်းနိုင်ငံ လျှပ်စစ်ပေးဝေရေးဌာနချုပ်ရုံးကနေ လျှပ်စစ်မီးဖြတ်တောက်တဲ့ လုပ်ငန်းကို ကြီးကြပ် ကြည့်ရှုစဉ် ဝန်ကြီး Charnvirakul က ခုလို ပြောလိုက်တာပါ။\nမြန်မာဘက်ခြမ်း မြဝတီနဲ့ ထိုင်း-မြန်မာ ချစ်ကြည်ရေးတံတား အမှတ် (၂) ဒေသ၊ ဘုရားသုံးဆူ၊ တာချီလိတ်နဲ့ ထိုင်းမြန်မာ ချစ်ကြည်ရေးတံတား အမှတ် (၁) ဒေသတွေမှာ လျှပ်စစ်မီး ဖြတ်တောက်လိုက်တာ ဖြစ်ပါတယ်။ စက်သုံးဆီပါဖြတ်တောက်မှာကြောင့် ဒေသခံတွေဟာ စက်သုံးဆီလည်း ကြိုတင်စုဆောင်း နေကြပါတယ်။\nတာချီလိတ်မြို့မှာတော့ လာအိုနိုင်ငံက လျှပ်စစ်မီးနဲ့အစားထိုးဖို့ ပြင်ဆင်နေကြတယ်လို့ ဒေသတွင်း သတင်းတချို့မှာ ဖေါ်ပြပါတယ်။\nကျားဖြန့်လုပ်ငန်းအခြေစိုက်ရာ ရွှေကုက္ကိုဒေသကို စစ်ကောင်စီ လက်အောက်ခံ အရင်က BGF ခေါင်းဆောင် စောချစ်သူကထိန်းချုပ်ထားတာဖြစ်ပြီး အဲဒီ ကျားဖြန့်လုပ်ငန်းတွေမှာ အလုပ်လုပ်ကိုင်ဖို့ တရုတ်နိုင်ငံသား အများအပြားအပါအဝင် နိုင်ငံအတော်များများက နိုင်ငံသားတွေ လူမှောင်ခို ကုန်ကူးခံ ရတာပါ။ အဲဒီ လူမှောင်ခိုကူးခံရသူ အများအပြားဟာ ထိုင်းနိုင်ငံတဆင့် ရောက်ရှိလာကြတာဖြစ်ပြီး ကျားဖြန့် လုပ်ငန်းသုံး လျှပ်စစ်မီး အင်တာနက်ကိုလည်း ထိုင်းနိုင်ငံကနေ ရရှိတာပါ။ အွန်လိုင်းကနေ လိမ်လည်တဲ့လုပ်ငန်းက ဒေါ်လာ ဘီလျံနဲ့ချီ ရရှိနေတယ်လို့ ကုလသမဂ္ဂကလည်း ပြောဆိုထားပါတယ်။",
    "domain": "News",
    "url": "https://burmese.voanews.com/a/thai-stop-providing-electricity-and-fuel-to-myanmar-border-town/7963666.html"
  },
  {
    "id": "eaa4755b-04a6-4292-aa9c-ff0540698238",
    "title": "လျှပ်စစ်မီး ပြတ်လပ်မှုကြောင့် စီးပွားရေးထိခိုက်မှာ လုပ်ငန်းရှင်တွေစိုးရိမ်",
    "text": "မြန်မာနိုင်ငံရဲ့ စီးပွားရေးအချက်အခြာ ရန်ကုန်မြို့မှာ တနေ့ကို လျှပ်စစ်မီး လေးနာရီလောက်သာ ပေးနိုင် တော့တယ်လို့ စစ်ကောင်စီလျှပ်စစ်ဝန်ကြီးဌာနက ဒီနှစ်ဆန်းမှာပဲ ထုတ်ပြန်ထားပါတယ်။ တနေ့ လေးနာရီ အလှည့်ကျ လျှပ်စစ်မီးပေးမယ့်အစီအစဉ်ကြောင့် မြို့ခံတွေသာမက စီးပွားရေးမှာလည်း ရိုက်ခတ်လာမှာကို စိုးရိမ်နေကြတာပါ။ လျှပ်စစ်မီးပြဿနာ ရန်ကုန်က သတင်းပေးပို့ထားပါတယ်။\nလျှပ်စစ်ဝန်ကြီးဌာနထုတ်ပြန်ချက်အရ ၂၀၂၄ နှစ်ကုန်ပိုင်းမှာ လျှပ်စစ်ဓါတ်အား အမြင့်ဆုံး ထုတ်လုပ် နိုင်မှုဟာ တရက်မှာ မဂ္ဂါဝပ် ၂,၀၀၀ အထက်မှာရှိခဲ့ရာကနေ ၂၀၂၅ နှစ်စပိုင်းမှာတော့ လျှပ်စစ်ဓာတ်အား အမြင့်ဆုံးထုတ်လုပ်နိုင်မှုမှာ တရက်မှာ မဂ္ဂါဝပ် ၂,၀၀၀ အောက်သို့ ရောက်ရှိလာခဲ့တယ်လို့ ထုတ်ပြန် ပါတယ်။ ဒီလို ကျဆင်းလာတဲ့အတွက် အရင်က ရန်ကုန်တိုင်းထဲက ခရိုင်လေးခုကို အုပ်စုနှစ်စုခွဲပြီး တရက်ကိုရှစ်နာရီနှုန်းနဲ့ အလှည့်ကျဓါတ်အားဖြတ်တောက်တဲ့ ဓါတ်အားပေးစနစ်နဲ့ပေးနေခဲ့ရာကနေ ဒီလ ၅ ရက်နေ့ကစလို့ အုပ်စုသုံးခုခွဲပြီး တနေ့ ၄ နာရီသာလျှပ်စစ်မီးပေးနိုင်ပြီး မီးဖြတ်ခံရချိန်က ၁၂ နာရီ ဖြစ်လာပါတယ်။\nအခုလိုလျှပ်စစ်မီးပြတ်တောက်မှု အရင်ကထက်ပိုများလာတာမို့ ရန်ကုန်မြို့တွင်းနေသူတွေ အတော်လေး အခက်အခဲတွေနဲ့ရင်ဆိုင်နေရတယ်လို့ မြို့ခံတွေကပြောပါတယ်။ လျှပ်စစ်မီး ပြတ်တောက်ချိန် ပိုများလာတာအပြင် ပေးချင်တဲ့အချိန်မှ မီးပေးနေတာတွေကြောင့် အခြေခံလူတန်းစားတွေမှာ ပိုကျပ်တည်းလာတယ်လို့ ရွှေပြည်သာ မြို့မှာနေသူတဦးက ခုလို ဗွီအိုအေကိုရင်ဖွင့်ပါတယ်။\n\"ခုကပိုဆိုးလာတာပေါ့။ ဘယ်လိုပြောမလဲ။ ရေအတွက်လည်း ပူပန်ရတယ်။ ချက်ဖို့ပြုတ်ဖို့ မမှီတော့ ဘူး။ ဒီမှာကစက်ရုံတွေက များတယ်။ အလုပ်မမှီတော့ ထမင်းချိုင့်ယူမသွားရတော့ဘူး။ ပိုက်ဆံပိုကုန် တယ်။ ပိုက်ဆံပိုကုန်ပြီး ဒုက္ခပိုရောက်။ လာချိန်လည်း မမှန်ဘူး။ လာချိန်အတိအကျမရှိဘူး။ ကျနော်တို့ ရပ်ကွက်တွေက။ အချိန်သိရရင် တော်သေးတယ်။ အချိန်လည်းမသိရ၊ ခုလာပြီး ထမင်းအိုးတည် ဆန်ဆေးရုံပဲ ရှိတယ်၊ ပြတ်သွားတယ်။ ဒုက္ခရောက်တာပေါ့။ ဘယ်လိုလုပ်မလဲ မီတာခလည်းလျော့တာ လည်းမဟုတ်ဘူး။\"\nအခုလို လျှပ်စစ်မီးပြတ်တောက်ချိန် များလာကြောင့် ရန်ကုန်မြို့လယ်က တိုက်ခန်းတွေမှာ နေထိုင် သူတွေ အနေနဲ့ ရေစက်မောင်းတာ၊ ထမင်းဟင်းချက်ပြုတ်တာတွေမှာ မီးလာချိန် ခဏလေးအတွင်း ခက်ခက်ခဲခဲ လုပ်ဆောင်နေကြရတာပါ။ လျှပ်စစ်မီး ပြတ်တောက်ချိန် များနေပေမယ့် စစ်ကောင်စီဟာ လျှပ်စစ်မီတာခတွေကို တိုးမြှင့်ကောက်ခံမှုတွေကို ၂၀၂၄ စက်တင်ဘာလ ၁ ရက်နေ့ကစပြီး ကောက်တာမို့ သာမန်လက်လုပ်လက်စား ပြည်သူတွေအတွက် အတော်လေး ကျပ်တည်းမှုတွေ ရှိနေတာပါ။\nစစ်အာဏာသိမ်းမှုနောက်ပိုင်း နိုင်ငံခြားရင်းနှီးမြှုပ်နှံမှု အဆိုးဝါးဆုံးကျဆင်း လာတဲ့ အကြောင်းရင်းတွေ ထဲမှာ လျှပ်စစ်ရရှိမှု နည်းတာကြောင့်လည်းပါတယ်လို့ စစ်တမ်းတွေကဖော်ပြထားပါတယ်။ လက်ရှိမှာ ရင်းနှီးမြှုပ်နှံမှုနှင့်ကုမ္ပဏီများညွှန်ကြားမှုဦးစီးဌာန (DICA) စာရင်းတွေအရ ဘဏ္ဍာနှစ် ၂၀၂၄-၂၅ ဧပြီ ကနေ အောက်တိုဘာ အထိ ၇ လအတွင်း နိုင်ငံခြားရင်းနှီးမြှုပ်နှံမှုဟာ အမေရိကန်ဒေါ်လာ ၂၂၆ သန်း ကျော်သာရှိတဲ့အထိ အဆိုးဝါးဆုံးနဲ့ အနည်းဆုံးဖြစ်ခဲ့ ပါတယ်။ ဒီပမာဏဟာ စစ်အာဏာသိမ်းပြီးနောက် ၄ နှစ်နီးပါးအတွင်း နိုင်ငံခြားရင်းနှီးမြှုပ်နှံမှု အနည်းဆုံးအခြေအနေဖြစ်ပါတယ်။\nဒီလိုကျဆင်းလာတဲ့ အကြောင်းတရားတွေထဲကတခုကတော့ လျှပ်စစ်မီးရရှိမှုနည်းတာကြောင့်လို့ ထောက်ပြမှုတွေရှိနေသလို ခုလိုလျှပ်စစ်မီးရရှိမှုဆိုးဝါးလာတာမို့ လာမယ့် ဘဏ္ဍာနှစ်တွေမှာလည်း ရင်းနှီးမြှုပ်နှံမှု ပိုနည်းပါးလာနိုင်ဖွယ်ရှိသလို စီးပွားရေးပေါ်မှာ ပိုရိုက်ခတ်လာနိုင်တယ်လို့ လုပ်ငန်းရှင်တဦးလည်းဖြစ်၊ စီးပွားရေးလေ့လာသူတဦးက သုံးသပ်လိုက်ပါတယ်။\n\"လျှပ်စစ်မီးအခြေအနေက ဒီတိုင်းဆို ရှေ့လျှောက် ဒီထက်ဆိုးဖို့ပဲ ရှိမယ်။ ဘယ်လောက်ဆိုးမလဲဆိုတာ ခန့်မှန်းရခက်တဲ့အခြေအနေဖြစ်နေတယ်။ တကယ်က တိုင်းပြည်စီးပွားရေး၊ ကုန်ထုတ်လုပ်ရေး အရာရာလည်ပတ်ဖို့အတွက် စရိတ်အသက်သာဆုံးကလျှပ်စစ်မီးပေါ့။ လျှပ်စစ်ကအဓိကကျတဲ့ ကုန်ထုတ်လုပ်မှု အရင်းအမြစ်ဖြစ်တယ်။ တောက်လျှောက် ထိခိုက်တယ်။ အရင်ကလည်းဖြစ်တယ်။ အခုလည်းထပ်ဖြစ်တယ်။ အဆိုးဆုံးအခြေအနေကို ဦးတည်နေတယ်ပြောရမှာ။ ၂ထပ်ကွမ်း ၃ထပ်ကွမ်း တိုင်းပြည်စီးပွား၊ လူမှုရေး၊ ပညာရေး၊ ကျန်းမာရေး အရာရာ နိမ့်သထက်နိမ့်လာမယ်။ နစ်နာလာမယ်လို့ပြောရမှာပါ။\"\nလက်ရှိအခြေအနေအရ စက်မှုဇုန်တွေမှာလည်း တရက်ခြား မနက် ၉ နာရီကနေ နေ့လယ် ၁ နာရီ အထိသာ မီးရမှာဖြစ်ပြီး တနင်္ဂနွေနေ့တိုင်းကို မီးဖြတ်မယ်လို့ အသိပေးထားကြောင်း အမည်မဖော်လိုတဲ့ လုပ်ငန်းရှင်တဦးကဆိုပါတယ်။\nလက်ရှိနိုင်ငံလိုအပ်ချက်အရ တရက်အတွက် လျှပ်စစ်ဓာတ်အား ပျှမ်းမျှလိုအပ်ချက်မှာ ၄,၄၀၀ မဂ္ဂါဝပ်ထိ ရှိနေတာဖြစ်တယ်လို့ လျှပ်စစ်ဝန်ကြီးဌာနက ထုတ်ပြန်ချက်မှာ ဖော်ပြထားပါတယ်။ လက်ရှိမှာတော့ လိုအပ်ပမာဏပါ မဂ္ဂါဝပ် ၂,၀၀၀ ခန့်သာ ထုတ်လုပ်နိုင်တာမို့ အခုလိုအခြေအနေ ဖြစ်လာတာဖြစ်တယ်လို့ ရန်ကုန်လျှပ်စစ် ဓာတ်အားပေးရေကော်ပိုရေးရှင်း (YESC) က သတင်းထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/myannmar-electricity-shortage-/7925708.html"
  },
  {
    "id": "738c5f1a-5b7e-43a7-a204-2c1ba9824fa9",
    "title": "မြန်မာပြည် ကျားဖြန့်လုပ်ငန်းတွေမှာ လူ ၆,၀၀၀ ကျော် အဓမ္မခိုင်းစေခံနေရ",
    "text": "မြန်မာနိုင်ငံအတွင်းက အွန်လိုင်း ငွေကြေးလိမ်လည်မှု လုပ်ငန်းတွေမှာ နိုင်ငံပေါင်း ၂၁ နိုင်ငံက လူပေါင်း ၆,၀၀၀ ကျော်လောက် ထိန်းသိမ်းခံနေရပြီး အဓမ္မခိုင်းစေခံနေရတဲ့အကြောင်း လူကုန်ကူးမှုတိုက်ဖျက်ရေးအဖွဲ့တွေနဲ့ နိုင်ငံတကာ အဖွဲ့အစည်းတွေက ထိုင်း လူ့အခွင့်အရေးကော်မရှင်ကို တင်ပြထားပါတယ်။\nလူကုန်ကူးခံရသူများ ကူညီကာကွယ်ရေး အရပ်ဖက် အဖွဲ့အစည်းကွန်ရက်နဲ့ နိုင်ငံ ၉ နိုင်ငံက ကိုယ်စားလှယ်တွေ ပြီးခဲ့တဲ့ သောကြာနေ့က ထိုင်း အမျိုးသားလူ့အခွင့်အရေး ကော်မရှင်နဲ့ တွေ့ဆုံပြီး မြန်မာနိုင်ငံတွင်း ကျားဖြန့် အွန်လိုင်းလိမ်လည်တဲ့လုပ်ငန်းတွေမှာ မတရား အလုပ်ခိုင်းခံနေရသူတွေကို ကယ်တင်ဖို့ တင်ပြခဲ့တာကို ထိုင်းနိုင်ငံထုတ် The Nation သတင်းစာမှာ ဖေါ်ပြပါတယ်။\nဖမ်းဆီးခံထားရသူတွေထဲမှာ တရုတ်နိင်ငံသား ၃,၉၀၀ ပါဝင်ပြီး စိတ်ပိုင်းရုပ်ပိုင်း နှိပ်စက်ညှဉ်းပန်းမှုဒဏ်တွေကို အပြင်းအထန် ခံနေရသလို သူတို့ မိသားစုတွေဆီက ငွေညှစ်တောင်းခံတာမျိုးတွေလည်း မကြာခဏ ကြုံနေရတဲ့အကြောင်း အရပ်ဖက်အဖွဲ့အစည်းတွေက ပြီးခဲ့တဲ့ သီတင်းပတ်ကပဲ အစီရင်ခံစာထုတ်ပြန်ထားပါတယ်။ တရုတ် လူကုန်ကူးဂိုဏ်းတွေဟာ အခု နယ်ခြားစောင့်တပ် BGF ဖြစ်သွားတဲ့ အရင် DKBA ကရင်လက်နက်ကိုင်အဖွဲ့တွေရဲ့ အကူအညီနဲ့ မြဝတီနယ်ကို လူကုန်ကူးတဲ့ တဆင့်ခံ အဓိကစခန်းအဖြစ် အသုံးချနေတာကိုလည်း လူကုန်ကူးမှု တိုက်ဖျက်ရး အဖွဲ့တွေရဲ့ အစီရင်ခံစာမှာ ရေးသားထားပါတယ်။\nအမေရိကန်ပြည်ထောင်စု ငြိမ်းချမ်းရေးအင်စတီကျု့ရဲ့ ၂၀၂၄ ခုနှစ် အစီရင်ခံစာရ မြန်မာ၊ ကမ္ဘောဒီးယား၊ လာအို နိုင်ငံတွေက အွန်လိုင်း ငွေကြေးလိမ်လည်တဲ့ ဂိုဏ်းတွေရဲ့ တရားမဝင်လုပ်ငန်းတွေကတဆင့် နှစ်စဉ်ဝင်ငွေ ဒေါ်လာဘီလျံ ၄၃ သန်းကျော် ဝင်ငွေရနေတဲ့အကြောင်း ဖေါ်ပြထားပါတယ်။\nမကြာသေးခင်က တရုတ်ရုပ်ရှင် သရုပ်ဆောင် Xingxing ကို လူကုန်ကူးဂိုဏ်းတွေက ဖမ်းဆီးခေါ်ဆောင်သွားခဲ့ပြီး ထိုင်းရဲတပ်ဖွဲ့က ကယ်တင်ခဲ့တဲ့ သတင်းထွက်လာပြီးနောက်မှာ မြန်မာနိုင်ငံအတွင်းက အွန်လိုင်းငွေလိမ်ဂိုဏ်းတွေနဲ့ ဖျားယောင်းပြီး အဓမ္မခိုင်းခံနေရသူတွေအရေး ဒေသတွင်းအဖွဲ့အစည်းတွေ ပိုပြီး အလေးထား အာရုံစိုက်လာကြပါတယ်။",
    "domain": "News",
    "url": "https://burmese.voanews.com/a/7934525.html"
  },
  {
    "id": "4a37ec47-0bd8-43e5-9245-3647efaceccd",
    "title": "ရခိုင်မှာ လုံခြုံရေးဇုံဖန်တီးဖို့  ကုလကို ဘင်္ဂလားဒေ့ရှ် တိုက်တွန်း",
    "text": "မြန်မာနိုင်ငံ ရခိုင်ပြည်နယ်မှာ ကုလသမဂ္ဂက အာမခံတဲ့ လုံခြုံစိတ်ချရေးဇုံတခုဖန်တီးဖို့ ဘင်္ဂလားဒေ့ရှ် အစိုးရအကြီးအကဲ Muhammad Yunus က တနင်္လာနေ့က အဆိုပြုလိုက်ပါတယ်။ ဒီဇုံဟာ အိုးအိမ်စွန့်ခွါ ထွက်ပြေးခဲ့သူတွေကို အကူအညီပေးဖို့နဲ့ ဖြစ်ပွါးနေတဲ့ လူသားချင်းစာနာ ထောက်ထား ရေး အကြပ်အတည်းကို ကိုင်တွယ်ဖို့ ဖြစ်ကြောင်း ဘင်္ဂလားဒေ့ရှ် နိုင်ငံပိုင် Anadolu သတင်းဌာနက ပြောပါတယ်။\nမြန်မာနိုင်ငံဆိုင်ရာ ကုလသမဂ္ဂ လူ့အခွင့်အရေး အထူးကိုယ်စားလှယ် မစ္စတာတွမ် အင်ဒရူးကို ဒက္ကားက သူ့ရုံးခန်းမှာ တွေ့ဆုံရာမှာ မစ္စတာယူနွတ်က ခုလို ပြောခဲ့တာပါ။ အဆိုပြုချက်ဟာ မြန်မာ့အကျပ် အတည်းကို ဖြေရှင်းဖို့ အစကောင်းဖြစ်ပြီး ဘင်္ဂလား‌ဒေ့ရှ် နိုင်ငံထဲကို ဒုက္ခသည်တွေဝင်လာတာ လျော့ကျစေလိမ့်မယ်လို့လည်း မစ္စတာ ယူနွတ်စ်က ဆွေးနွေးခဲ့ပါတယ်။\nရခိုင်အခြေအနေက ကပ်ကြီးဆိုက်ချိန်ဖြစ်သွားခဲ့တာကို တွမ် အင်ဒရူးကလည်း သဘောတူပါတယ်။ မြန်မာနိုင်ငံတလွှားမှာ အိုးအိမ်စွန့်ခွါထွက်ပြေးရသူ အနည်းဆုံး ၃.၁ သန်းရှိပြီး မကြာမီ ရက်သတ္တပတ် အတွင်းကပဲ ဘင်္ဂလားဒေ့ရှ်ကို ထွက်ပြေးလာကြတဲ့ ရိုဟင်ဂျာ ဒုက္ခသည် ၃ သောင်း ဝန်းကျင် ရှိတာပါ။ အာဆီယံအပါအဝင် နိုင်ငံတကာ အသိုက်အဝန်းက ရိုဟင်ဂျာအကျပ်အတည်းကို အရေးယူကြဖို့၊ တတိယနိုင်ငံတွေမှာ အခြေချနိုင်အောင် ကုလကကူညီဖို့ ယူနွတ်စ်က တိုက်တွန်းပါတယ်။",
    "domain": "News",
    "url": "https://burmese.voanews.com/a/un-myanmar-crisis-bangladesh-muhammad-yunus/7823428.html"
  },
  {
    "id": "27393f13-0e48-4c1e-9dee-9a5a24a6ed1e",
    "title": "မြန်မာနိုင်ငံအတွက် စာနာမှုအကူအညီ ဒေါ်လာ ၉ သန်းပေးဖို့ သြစတြေးလျကြေညာ",
    "text": "မြန်မာနိုင်ငံမှာ ပဋိပက္ခတွေကြောင့် ဒုက္ခရောက်နေကြသူတွေအတွက် စာနာမှု အကူအညီအဖြစ် ဒေါ်လာ ၉ သန်း ထောက်ပံ့ဖို့ သြစတြေးလျနိုင်ငံက ဒီကနေ့ပဲ ကြေညာလိုက်ပါတယ်။ အခုနောက်ဆုံး အကူအညီနဲ့ပါဆိုရင် သြစတြေးလျက ၂၀၁၇ ခုနှစ်ကစ မြန်မာနဲ့ ဘင်္ဂလားဒေ့ရှ် နိုင်ငံမှာ စာနာမှုအထောက်အပံ့ စုစုပေါင်း ဒေါ်လာသန်း ၈၈၀ ရှိပြီလို့လည်း ပြောပါတယ်။\nမြန်မာနိုင်ငံမှာ လူပေါင်း ၃ သန်း ၄ သိန်းကျော် ပြည်တွင်းဒုက္ခသည် ဖြစ်နေကြပြီး ၁၈ သန်း ၆ သိန်းလောက်ဟာ စာနာမှု အကူအညီတွေ လိုအပ်နေတာကြောင့် အကူအညီတွေဟာ အလိုအပ်ဆုံးသူတွေအတွက် အထောက်အပံ့ ဖြစ်လိမ့်မယ်လို့လည်း ပြောပါတယ်။ အထောက်အပံ့တွေကိုတော့ စစ်ကောင်စီကတဆင့် ပေးအပ်မှာ မဟုတ်သလို၊ စစ်ကောင်စီကို အသိအမှတ်ပြုဖို့ မဟုတ်ဘူးလို့လည်း ပြောပါတယ်။ မြန်မာနိုင်ငံက ပဋိပက္ခတွေအပေါ် သြစတြေးလျနိုင်ငံက အလေးအနက် စိုးရိမ်ပူပန်ကြောင်းနဲ့ စကားလုံးနဲ့ မဖော်ပြနိုင်လောက်တဲ့ အကြမ်းဖက်မှုတွေ၊ လူ့အခွင့်အရေး ချိုးဖောက်မှုတွေနဲ့ ရင်ဆိုင်နေရတာကို ကြံ့ကြံ့ခံနေကြတဲ့ မြန်မာပြည်သူတွေကိုလည်း ဆက်လက် အားပေးသွားဖို့ သန္နိဋ္ဌာန်ချထားကြောင်း နိုင်ငံခြားရေးဝန်ကြီး Penny Wong ကလည်း ထုတ်ပြန်ချက်မှာ ပြောဆိုခဲ့တာပါ။\nစစ်ကောင်စီအနေနဲ့ အရပ်သားတွေအပေါ် အကြမ်းဖက် လုပ်ရပ်တွေကို ရပ်တန့်ဖို့၊ မတရားဖမ်းဆီးထားသူတွေကို ပြန်လွှတ်ဖို့၊ အကူအညီတွေ ပေးအပ်နိုင်အောင် ခွင့်ပြုဖို့နဲ့ ဒီမိုကရေစီ လမ်းကြောင်းကို ပြန်လည်ဦးတည်ဖို့လည်း ထပ်မံတောင်းဆိုခဲ့ပါတယ်။",
    "domain": "News",
    "url": "https://burmese.voanews.com/a/australia-myanmar-aid/7821424.html"
  },
  {
    "id": "59dddc97-8da3-4447-9ec7-4fb30f088100",
    "title": "ထိုင်းနိုင်ငံမှာ ယာဉ်တိုက်မှုကြောင့် မြန်မာအလုပ်သမား အနည်းဆုံး ၄ ဦးသေဆုံး",
    "text": "ထိုင်းနိုင်ငံ Surat Thani မှာ မြန်မာ အလုပ်သမားတွေကို သယ်ဆောင်လာတဲ့ ကုန်ကားကို ထရပ်ကား တစီးနဲ့ တိုက်မိရာက မြန်မာ အလုပ်သမား ၄ ဦးသေဆုံးပြီး ၉ ဦးဒဏ်ရာရခဲ့ကြောင်း နိုဝင်ဘာ ၆ ရက် ထုတ် ထိုင်းနိုင်ငံက သတင်းတွေမှာ ဖော်ပြပါတယ်။\nကားတိုက်မှုဖြစ်တဲ့ နေရာမှာတင်ခရီးသည် ၂ ဦးနဲ့ ယဉ်မောင်း စုစုပေါင်း လူ ၃ ဦးပွဲချင်းပြီး သေဆုံးခဲ့ပြီး အမျိုးသား ၆ ဦးနဲ့ အမျိုးသမီး ၄ ဦး စုစုပေါင်း ၁၀ ဦး ဒဏ်ရာရခဲ့ကြောင်းလည်း ထိုင်းနိုင်ငံထုတ် ဘန်ကောက်ပို့စ်သတင်းစာမှာ ဖော်ပြခဲ့တာပါ။\nဒဏ်ရာရသူတွေကို ဆေးရုံကို ချက်ခြင်းပို့ဆောင်ပေးခဲ့ပြီး ဆေးကုသပေးနေစဉ်မှာပဲ ဒဏ်ရာရသူ တွေထဲက နောက်တယောက်သေဆုံးခဲ့တာပါ။ ယာဉ်မတော်တဆမှုဖြစ်ပြီး ကားပေါ်မှာပါလာတဲ့ မြန်မာလုပ်သားနှစ်ဦးကလည်း လမ်းဘေးမှာ ပုန်းခိုနေစဉ်မှာ ရဲတပ်ဖွဲ့က ဖမ်းဆီးမိခဲ့ပါတယ်။\nဘန်ကောက်ကနေ တောင်ပိုင်းခရိုင် Phatthalung ကို မြန်မာရွှေ့ပြောင်းအလုပ်သမားတွေကို တင်ဆောင်သွားတဲ့ကား မတော်တဆဖြစ်ခဲ့တာလို့လည်း ထိုင်းရဲတပ်ဖွဲ့က ပြောပါတယ်။\nယဉ်မောင်းသူဟာ ကားမောင်းစဉ်မှာ အိပ်ပျော်သွားတာ၊ ဒါမှမဟုတ် အရှိန်များလွန်တာကြောင့် မြန်မာအလုပ်သမားတွေ လိုက်ပါလာတဲ့ ကုန်ကားကို နောက်က ဝင်တိုက်မိတာဖြစ်နိုင်ကြောင်း ရဲတပ်ဖွဲ့က သတင်းထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/car-accident-killed-myanmar-migrants/7853645.html"
  },
  {
    "id": "22c678ed-14f7-4579-b90d-a67e9aaae651",
    "title": "ဒေါက်တာဇော်မြင့်မောင် ကွယ်လွန်မှုအတွက် စစ်ကောင်စီကို EU ဝေဖန်",
    "text": "ဒေါက်တာဇော်မြင့်မောင် ကွယ်လွန်မှုအတွက် စစ်ကောင်စီကို EU ဝေဖန်\nအမျိုးသားဒီမိုကရေစီအဖွဲ့ချုပ် (NLD) ပါတီရဲ့ ဒုတိယဥက္ကဋ္ဌ တဦးလည်းဖြစ် မန္တလေးတိုင်း ဒေသကြီး ဝန်ကြီးချုပ်ဟောင်းလည်းဖြစ်တဲ့ ဒေါက်တာဇော်မြင့်မောင် အောက်တိုဘာလ ၇ ရက်နေ့က ကွယ်လွန်သွားတဲ့အတွက် မိသားစု မိတ်ဆွေတွေနဲ့အတူ ဝမ်းနည်း ကြေကွဲရတဲ့အကြောင်း မြန်မာနိုင်ငံဆိုင်ရာ ဥရောပသမဂ္ဂ သံရုံးက ကြေညာချက် ထုတ်ပြန်ထားပါတယ်။\nသုံးကြိမ်တိုင်တိုင် ရွေးကောက်တင်မြှောက်ခံခဲ့ရတဲ့ လွှတ်တော်ကိုယ်စားလှယ် ဒေါက်တာဇော်မြင့်မောင်ကို နှစ်ရှည်ထောင်ဒဏ်ချမှတ်ထားပြီး မကွယ်လွန်ခင် နာရီပိုင်းအလိုမှ စစ်ကောင်စီက လွတ်ငြိမ်းချမ်းသာခွင့် ပေးခဲ့တာဟာ စစ်မှန်တဲ့ သနားကြင်နာမှု မဟုတ်ဘူးလို့လည်း ကြေညာချက်မှာ ဖေါ်ပြပါတယ်။\nဒေါက်တာဇော်မြင့်မောင် ဟာ မြန်မာ့ဒီမိုကရေစီ အသွင်ကူးပြောင်းရေးကို လမ်းညွှန်ခဲ့သူ၊ လူ့အခွင့်အရေးကို အထူးအလေးအနက်ထား ခုခံကာကွယ်သူ ဖြစ်တယ်လို့လည်း ပြောပါတယ်။\nအမျိုးသားညီညွတ်ရေးအစိုးရ (NUG) ကလည်း ကင်ဆာရောဂါခံစားနေမှန်း သိလျက်နှင့် ရောဂါအခြေအနေနဲ့ ကိုက်ညီတဲ့ ကျန်းမာရေးစောင့်ရှောက်မှု အလုံအလောက်မရရှိဘဲ အကျဉ်းထောင်အတွင်း ပြင်းထန်စွာထိခိုက်ခံစားခဲ့ရပြီး ကွယ်လွန်သွားခဲ့ရတဲ့ နိုင်ငံ ရေးသမားကောင်းတစ်ဦး ဖြစ်ကြောင်း ဒီကနေ့ပဲ ကြေညာချက် ထုတ်ပြန်ခဲ့တာပါ။\n၂ ၀၂၁ ခုနှစ် အရပ်သားအစိုးရကို ဖယ်ရှားပြီး စစ်တပ်က အာဏာသိမ်းခဲ့ပြီးနောက် မန္တလေးတိုင်း ဝန်ကြီးချုပ်အဖြစ် တာဝန်ယူခဲ့တဲ့ ဒေါက်တာဇော်မြင့်မောင်ကို သဘာဝဘေးအန္တရာယ် ဆိုင်ရာ စီမံခန့်ခွဲမှုဥပဒေ ချိုးဖောက်မှု၊ အများပြည်သူ တည်ငြိမ်အေးချမ်းမှု ပျက်ပြားအောင် လှုံ့ဆော်မှု၊ ရွေးကောက်ပွဲမှာ မလျော်သြဇာသုံး မဲမသမာမှု၊ အဂတိလိုက်စားမှု စတာတွေ အပါအဝင် စွဲချက် အများအပြားနဲ့ စစ်ကောင်စီက အရေးယူခံခဲ့ရပြီး ထောင်ဒဏ် ၂၉ နှစ် အပြစ်ပေးခဲ့ပါတယ်။\nဒေါက်တာဇော်မြင့်မောင်ရဲ့ ဈာပနကိုတော့ မနက်ဖြန် အင်္ဂါနေ့ကျင်းပပြီး မန္တလေး တောင်အင်းမြောက်အင်း သုသာန်မှာ မီးသင်္ဂြိုဟ်မယ်လို့လည်း ကျန်ရစ်သူ မိသားစုက ကြေညာထားပါတယ်။",
    "domain": "News",
    "url": "https://burmese.voanews.com/a/dr-zawmyintmg-obit-eu/7812978.html"
  },
  {
    "id": "9727eb81-d63e-4692-b595-22865b565329",
    "title": "မူဆယ် -မန္တလေး ရထားလမ်းဒေသ တလျှောက် ဗုံးကြဲခံရမှု လပိုင်းအတွင်း လူ ရာချီ သေဆုံး",
    "text": "တရုတ်အစိုးရက ဖောက်လုပ်ဖို့ ပြင်ဆင်နေတဲ့ မူဆယ်-မန္တလေး ရထားလမ်းပိုင်းပေါ်မှာရှိတဲ့ မြို့နယ်တွေကို အဓိကပစ်မှတ်ထားပြီး စစ်ကောင်စီက ဗုံးကြဲတိုက်ခိုက်နေတဲ့အတွက် နှစ်လအတွင်း အရပ်သား ၂၀၀ ကျော် သေဆုံးခဲ့ပါတယ်လို့ ရှမ်းလူ့အခွင့်အရေးမဏ္ဍိုင်က သတင်းထုတ်ပြန်ပါတယ်။ စစ်ကောင်စီ တိုက်ခိုက်နေတဲ့ မြို့တွေဟာ တရုတ်ဝန်ကြီးချုပ် Li Qiang နဲ့ စစ်ကောင်စီခေါင်းဆောင် ဗိုလ်ချုပ်မှူးကြီး မင်းအောင်လှိုင်တို့ တွေ့ဆုံအပြီး စီမံကိန်းစတင်ဖို့ ကြေညာထားတဲ့ နေရာတွေလည်း ဖြစ်ပါတယ်လို့ ရှမ်းလူ့အခွင့်အရေးမဏ္ဍိုင်ရဲ့ ဒီနေ့ ဒီဇင်ဘာလ ၂၀ ရက် ထုတ်ပြန်ချက်မှာ ရေးသားထားပါတယ်။ ရန်ကုန်က သတင်းပေးပို့ထားပါတယ်။\nစစ်ကောင်စီရဲ့ လေကြောင်းဗုံးကြဲ တိုက်ခိုက်မှုကြောင့်တရုတ်အစိုးရက ဖောက်လုပ်ဖို့ ပြင်ဆင်နေတဲ့ မူဆယ်-မန္တလေး ရထားလမ်း ဖြတ်သန်းသွားတဲ့ မြို့တွေမှာ နှစ်လအတွင်း အရပ်သား ၂၀၀ နီးပါး သေဆုံးခဲ့တယ်လို့ ရှမ်းလူ့အခွင့်အရေးမဏ္ဍိုင်ရဲ့ ဒီနေ့ ဒီဇင်ဘာလ၂၀ ရက် ထုတ်ပြန်ချက်မှာ ရေးသားထားပါတယ်။ စစ်ကောင်စီခေါင်းဆောင် ဗိုလ်ချုပ်မှူးကြီး မင်းအောင်လှိုင်ရဲ့ နိုဝင်ဘာလ ၆ ရက် တရုတ်ခရီးစဉ်အပြီးမှာ ရှမ်းပြည်နယ်မြောက်ပိုင်းက တရုတ်မီးရထား စီမံကိန်း အဆိုပြုထားတဲ့ မြို့နယ်တွေမှာ လေကြောင်းတိုက်ခိုက်မှုတွေ ပိုပြီး များလာတယ်လို့ လူ့အခွင့်အရေး စောင့်ကြည့် အဖွဲ့တွေက ပြောပါတယ်။ ဒီနေရာတွေဟာ မူဆယ်-မန္တလေး ရထားလမ်းစီမံကိန်း ဖြတ်သန်းသွားတဲ့ မူဆယ်၊ ကွတ်ခိုင်၊ သိန္ဒိ၊ လားရှိုး၊ သီပေါ၊ ကျောက်မဲ၊ နောင်ချို၊ နန့်ဆန်၊ ကွတ်ခိုင်၊ မိုးကုတ် စတဲ့မြို့နယ်တွေ ဖြစ်ပါတယ်။\nစစ်ကောင်စီ လေကြောင်းကနေ ဗုံးကြဲတိုက်ခိုက်ခံရတဲ့ နေရာတွေက အရပ်သား ပစ်မှတ်တွေဖြစ်နေသလို ဒီမြို့နယ်တွေဟာ တော်လှန်ရေး အင်အားစုတွေ သိမ်းပိုက်ထားတဲ့ မြို့တွေလည်း ဖြစ်နေပါတယ်။ စစ်ကောင်စီ ဗုံးကြဲနေတဲ့ ရည်ရွယ်ချက်ကတော့ စစ်ကောင်စီဟာ သူ့ရဲ့ အရေးပါမှုကို တရုတ်ကို ပြသချင်တာဖြစ်ကြောင်း ရှမ်းလူ့အခွင့်အရေးမဏ္ဍိုင်က ပြောရေးဆိုခွင့်ရှိသူ ယိင်းလျန်းဟန်က ဗွီအိုအေကို ပြောပါတယ်။ တရုတ်အစိုးရကလည်း ဒါကြောင့်ပဲ ငြိမ်းချမ်းရေးလုပ်ဖို့ ဖိတ်ခေါ်ပြီး မြန်မာကိစ္စကို ဖိအားပေးလာကြောင်း သူကပြောပါတယ်။\n\"အဓိကတော့ (စစ်ကောင်စီ) သူတို့ရည်ရွယ်ချက်က တရုတ်ကို ဒီနယ်မြေမှာ စစ်ကောင်စီအနေနဲ့ ဒီလိုဗုံးကြဲနိုင်တယ်၊ ဒီနယ်မြေတွေကို ခြိမ်းခြောက်မှု လုပ်ထားနိုင်တယ်ပေါ့၊ တကယ်လို့ (တရုတ်အနေနဲ့) ဒီစီမံကိန်းကို ပြန်စချင်တယ်ဆိုရင် တရုတ်က စစ်ကောင်စီနဲ့ ညှိနှိုင်းရမယ်၊ ပြောဆိုရမယ်ဆိုတဲ့ ပုံစံမျိုး သူတို့ message ပေးချင်လို့ တိတိပပကို လုပ်တယ်လို့ ထင်တယ်။ ဒီ (မီးရထားလမ်း) စီမံကိန်းက BRI စီမံကိန်းမှာ အရေးကြီးတဲ့ အခန်းကဏ္ဍကနေ ပါဝင်နေတယ်ဆိုတော့ သူတို့အတွက်ကတော့ ဒီစီမံကိန်းတွေဖြစ်လာဖို့ အမြန်ဆုံး ကြိုးစားမှာပဲရှင့်။ အခုက ဘယ်လိုတုံ့ပြန်လာနိုင်လဲဆိုတော့ တရုတ်ဘက်က ဖိအားပေးဖို့ ငြိမ်းချမ်းရေး ဆွေးနွေးပွဲတွေ စဖြစ်နေတာပေါ့နော်။ တရုတ်က သူတို့စီမံကိန်းကို ပြန်ကြည့်ပြီးမှ TNLA ဘက်ကရော၊ MNDAA ဘက်ကရော ငြိမ်းချမ်းရေး ဆွေးနွေးပါမယ်လို့ ပြောရတဲ့အထိ ဖြစ်နေတာပေါ့နော်။\"\nတချို့နေအိမ်နဲ့ ဘာသာရေး အဆောက်အဦတွေပေါ်ကို ပေါင် ၅၀၀ ဗုံးတွေအထိ ကြဲချခဲ့တယ်လို့ ပြောပါတယ်။ တရုတ်အစိုးရရဲ့ မီးရထားစီမံကိန်းမှာ အပိုင်း၂ ပိုင်း ပါဝင်ပါတယ်။ ပထမတပိုင်းက တရုတ်နယ်စပ် ရှမ်းမြောက်မူဆယ်မြို့ကနေ မန္တလေးအထိ ဖြစ်ပါတယ်။ ဒုတိယတပိုင်းကတော့ မန္တလေးကနေ ရခိုင်ပြည်နယ် ကျောက်ဖြူမြို့အထိ ဖြစ်ပါတယ်။ ကီလိုမီတာ ၄၀၀ ကျော်ရှည်ပြီး အမေရိကန်ဒေါ်လာ ၉ဘီလီယံနီးပါး အကုန်အကျခံပြီး တရုတ်က ဆောက်လုပ်သွားမှာ ဖြစ်ပါတယ်။\nဒီမီးရထားလမ်းတလျှောက် စီမံကိန်းတွေအတွက် လိုအပ်တဲ့လျှပ်စစ်ရဖို့ ဓာတ်အားပေးစီမံကိန်းတွေကိုလည်း တရုတ်ကုမ္မဏီတွေကပဲ လုပ်ကိုင်ခွင့်ရထားတာ ဖြစ်ပါတယ်။ တရုတ်ယူနန်ပြည်နယ် ကူမင်းမြို့ကနေ ကျောက်ဖြူအထိ ချိတ်ဆက်တဲ့ အဆိုပါ ရထားလမ်းစီမံကိန်းကို တရုတ်အစိုးရက ၂၀၁၁ ခုနှစ်မှာ ဦးသိန်းစိန်အစိုးရဆီ အဆိုပြုခဲ့တာ ဖြစ်ပါတယ်။",
    "domain": "News",
    "url": "https://burmese.voanews.com/a/sac-airstirke-the-cities--along-the-muse-mandalay-railway/7908919.html"
  },
  {
    "id": "4443416a-4e3d-4e65-8b8f-7908b41acd8b",
    "title": "လွတ်လပ်ရေးနေ့ ကချင် ဖားကန့် မှာ စစ်အာဏာရှင်ဆန့်ကျင်ရေး ချီတက်ဆန္ဒပြ",
    "text": "ဒီကနေ့ကျရောက်တဲ့ ဇန်နဝါရီလ ၄ ရက် (၇၇) နှစ်မြောက် လွတ်လပ်ရေးနေ့ အထိမ်းအမှတ် ကချင်ပြည်နယ် ဖားကန့်မြို့နယ်မှာ ဒေသခံပြည်သူတချို့ စုဝေးပြီး မှော်လှည့်သပိတ်ကြောင်းနဲ့ ချီတက်လှည့်လှည် ဆန္ဒပြခဲ့ကြ ပါတယ်။ \"၂၀၂၅ ကိုကြို အာဏာရှင်စနစ်ကို အပြီးဖြို \" \"လူထုအားဖြင့် စစ်အာဏာရှင်စနစ်ကို အဆုံးသတ်စေရမယ်\" စတဲ့ စစ်အာဏာရှင် ဆန့်ကျင်ရေး စာတမ်းတွေ ကိုင်ဆောင်ပြီး လူထုသပိတ်မှောက်ဆန္ဒပြပွဲနဲ့ KIA PDF NUG ထောက်ခံပွဲ ပြုလုပ်ခဲ့ကြတာဖြစ်ပါတယ်။\nမှော်လည့်သပိတ်စစ်ကြောင်းမှာ လိုက်ပါဆန္ဒပြခဲ့ကြတဲ့ ဖားကန့်ပြည်သူတွေက ကချင်ပြည်နယ်အနှံ့ မြို့သိမ်းတိုက်ပွဲများ ဆင်နွှဲနေတဲ့ KIA KPDF နနဲ့ မဟာမိတ် တပ်ဖွဲ့များ တိုက်ပွဲတိုင်း အနိုင်ရရှိစေရန် ဆုတောင်းပေးခဲ့ကြပြီး “ စစ်အာဏာရှင်စနစ် ကျဆုံးပါစေ” “ဖက်ဆစ်စစ်တပ် အမြစ်ဖြတ်” “ မီးရှို့ လူသတ် မုဒိမ်းစစ်တပ်အလိုမရှိ”” နွေဦးတော်လှန်ရေး အမြန်အောင်ဖို့ ပြည်သူအားလုံးပါဝင်စို့ “ စသည့်ကြွေးကြော်သံများဖြင့်ချီတတ် သပိတ်မှောက်ခဲ့ကြပါတယ်။\nဖားကန့်ဒေသအပါအဝင် ကချင်ပြည်နယ်ထဲမှာ ကချင်လွတ်မြောက်ရေးတပ်- ပူးပေါင်းတပ်တွေက နယ်မြေတွေကိုစိုးမိုးသိမ်းပိုက်ထားပြီး လက်ရှိမှာလည်း စစ်ကောင်စီတပ်တွေကြား တိုက်ပွဲတွေပြင်းထန်နေဆဲဖြစ်ပါတယ်။",
    "domain": "News",
    "url": "https://burmese.voanews.com/a/kachin-protest-on-jan-4th2025/7924173.html"
  },
  {
    "id": "dd1f41b2-ee3d-43dc-a049-9f9200a4db7e",
    "title": "လုံခြုံမှု မရှိတဲ့ စစ်ကိုင်းနဲ့ မန္တလေးတိုင်း",
    "text": "စစ်ကိုင်းတိုင်း ရေဦးမြို့မှာ အမျိုးသား၊ အမျိုးသမီး ၅၀ နီးပါး ဖမ်းဆီးခံရပြီး ၁၀ ရက်နီးပါး ကြာတဲ့အထိ လွတ်မြောက်လာတာ မရှိသေးဘူးလို့ ဒေသခံတွေက ပြောပါတယ်။ မန္တလေးတိုင်း မြင်းခြံမြို့ကို ဈေးဝယ်ဖို့ ထွက်လာတဲ့ အမျိုးသမီး ၂ ဦးလည်း ဖမ်းဆီးခံရတာ ရှိနေပါတယ်။ စစ်ကိုင်းတိုင်းနဲ့ မန္တလေးတိုင်းထဲက အခြေအနေတွေ ရန်ကုန်က ပေးပို့ထားပါတယ်။\n၂၀၂၄ ခုနှစ် ဒီဇင်ဘာ နောက်ဆုံး အပတ်မှာ စစ်ကိုင်းတိုင်း ရေဦးမြို့ပေါ်မှာရှိတဲ့ အမျိုးသား ၄၀ လောက်နဲ့ အမျိုးသမီး ၁၀ ဦးကို မြို့ပေါ်မှာ အခြေချတပ်စွဲထားတဲ့ စစ်တပ်နဲ့ စစ်တပ်ထောက်ခံသူတွေက ဖမ်းဆီးခေါ်ဆောင်သွားတယ်လို့ ဒေသခံတွေက ပြောတာပါ။\nဖမ်းဆီးခံရသူတွေဟာ အသက် ၃၅ နှစ် ပတ်ဝန်းကျင်တွေရှိပြီး စစ်တပ်က ဖော်ဆောင်မယ့် မြို့စောင့်တပ်မှာ စစ်မှုထမ်းဖို့ခေါ်ဆောင်တာလို့ ပြောလာတာပါ။ ဖမ်းဆီးခံရသူတွေထဲ ၃ ဦးဟာ ထွက်ပြေးပေမယ့် ၂ ဦးကို ပြန်လည် ဖမ်းမိခဲ့တယ်လို့ ရေဦးပြည်သူ့ကာကွယ်ရေးတပ်ဖွဲ့ သတင်းတာဝန်ခံက အခုလို ပြောပါတယ်။\n\"ရေဦးမြို့ပေါ်မှာ ရပ်ကွက်တွေရှိတာပေါ့။ အောင်မင်္ဂလာ ဗိုလ်အောင်ဇေယျ ရွှေပြည်သာတို့က ပြည်သူတွေလည်း ဆွဲသွားတယ်။ ယောက်ကျားလေး စုစုပေါင်း ခန့်မှန်းခြေက ၄၀ နီးပါးလောက်ရှိမယ်။ သူတို့ စာရင်းထဲ ပါတဲ့သူတွေကော စာရင်းထဲ မပါတဲ့သူတွေကော အကုန်လုံးဆွဲတာ။ မိန်းကလေးက ၁၀ ယောက်လောက်ရှိမယ်။ မဇီးတောထဲ ဝင်ဆွဲသွားတာ။ ၁၀ ယောက်လောက်ရှိမှာ။ ပြန်မလွှတ်ဘူး။ မနေ့ကဆိုလည်း ၃ ယောက် ထွက်ပြေးကြတာပေါ့။ ဒီနေ့ ၃ ယောက်ထဲက ၂ ယောက်ကတော့ ဒီနေ့ ထပ်ဖမ်းခံရတာပေါ့။ အင်အားတော်တော်လိုနေလို့ပေါ့။ အစည်းအဝေး ဆုံးဖြတ်ချက်အရ မြို့စောင့်တပ်ဆိုပြီး ထားမလို့ ဒီလိုလုပ်လိုက်တာပဲ။\"\nဒီတကြိမ် ဖမ်းဆီးခေါ်ဆောင်ခံရတာ ဒုတိယအကြိမ်လည်းဖြစ်ပါတယ်။ မေလတုန်းကလည်း မြို့ပေါ်က လူငယ်တွေ ဖမ်းဆီးခေါ်ဆောင်ခံရတာရှိပြီး ဒီတကြိမ်မှာတော့ အမျိုးသမီးတွေကို ဖမ်းဆီးသွားတာလည်း ဖြစ်ပါတယ်။ဖမ်းဆီးထားသူတွေကို ရေဦး အထက ၁ ကျောင်းထဲမှာ ခေါ်ဆောင်ထားတယ်လို့ ဒေသခံတွေက ပြောပါတယ်။\nအခုလို ဖမ်းဆီးခေါ်ဆောင်တာတွေရှိတဲ့အတွက် အသွားအလာနည်းပါးသွားပြီး စိုးရိမ်ထိတ်လန့်မှုတွေနဲ့ နေထိုင်နေရတယ်လို့ ရေဦးမြို့ခံတွေက ပြောပါတယ်။ ဖမ်းဆီးခံရတာတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာမရှိသေးပေမယ့် စစ်ကောင်စီက ပြဋ္ဌာန်းလိုက်တဲ့ ပြည်သူ့စစ်မှုထမ်း ဥပဒေနဲ့ အညီ ခေါ်ဆောင်တာသာ ရှိတယ်လို့ သတင်းမီဒီယာတွေကို ငြင်းဆိုလေ့ရှိပါတယ်။\nရေဦးမြို့ဟာ ခရိုင်အဆင့်မြို့တမြို့ဖြစ်ပြီး ဒီပဲယင်း ခင်ဦးမြို့နယ်တွေကို စစ်တပ်ရဲ့ ထိန်းချုပ်မှု အားနည်းသွားချိန်မှာ မြို့ပေါ်မှာရှိတဲ့ အစိုးရဝန်ထမ်းတွေကို ရေဦးမြို့ပေါ်ကို ပြောင်းရွှေ့ပြီး မြို့ပေါ်မှာ လက်နက်ကြီးတွေ တပ်ဆင်ပြီး ခံစစ် အခိုင်အမာ ပြင်ဆင်ထားပါတယ်။\nမန္တလေးတိုင်း မြင်းခြံဘက်မှာဆိုရင်လည်း နွားထိုးကြီးမြို့ကနေ မြင်းခြံမြို့ကို ဈေးဝယ်ဖို့ တက်လာတဲ့ အမျိုးသမီး ၂ ဦးကို စစ်တပ် ထောက်ခံသူ ပျူစောထီးတွေက ဖမ်းဆီးသွားတယ်လို့ ဒေသခံတွေက ပြောပါတယ်။ ဖမ်းဆီးခံရတဲ့ အခြေအနေနဲ့ ပတ်သက်လို့ ဒေသခံတဦးပြောတာကတော့\n\"နွားထိုးကြီးမြို့နယ် တံစိုး မလည်ကနေပြီးတော့ မြင်းခြံမြို့ပေါ်ကိုသွားတာ။ မြင်းခြံမြို့ကို ဈေးသွားတာကို အဲ့မှာ မနက် ၉ နာရီလောက်မှာ သီတာယုမွန်တို့ အဖွဲ့က ဖမ်းသွားတာ။ တံစိုး မလည်က မသဲသဲလွင်နဲ့ မလင်းလဲ့လဲ့လှိုင် က ဖမ်းခံလိုက်ရတယ်။ လက်ဝဲက အမျိုးသမီး တယောက်ကတော့ ပြန်လွတ်လာတယ်။ သူတို့ မိဘတွေကလည်း လိုက်တယ်။ အဆက်အသွယ်မရဘူးပေါ့။ သူတို့ ကလေးတွေနဲ့ မတွေ့ရဘူး။ သူတို့ပြောလိုက်တာက သတင်းတွေကြားတာ ငွေဘယ်လောက်ပေးရင်လွတ်မယ်။ အဲ့လိုတွေပြောတယ်။ ဒါပေမယ့် အခုချိန်ထိ သူတို့နဲ့ အဆက်သွယ်ကို မရဘူး။ ကလေးတွေနဲ့ အဆက်အသွယ်မရဘူး။ဘယ်နေ့လွှတ်ပေးမယ် ဘယ်နေ့လွှတ်ပေးမယ် အဲ့လိုတွေ ပြောပြောပြီး ပြန်လွှတ်လိုက်တာ။\"\nသီတာယုမွန်ဟာ စစ်တပ်ထောက်ခံတဲ့ မြင်းခြံမြို့က ပျုစောထီးခေါင်းဆောင်ဖြစ်ပြီး မြင်းခြံမြို့နယ်ထဲက ကျေးရွာတွေကို နယ်မြေရှင်းလင်းတာတွေ မကြာခဏ လုပ်လေ့ရှိပါတယ်။ ပြီးခဲ့တဲ့ ဒီဇင်ဘာ ၁၂ ရက်နဲ့ ၁၃ ရက်မှာလည်း မြင်းခြံမြို့ပေါ်က လက်ဖက်ရည်ဆိုင်နဲ့ လမ်းမှာသွားလာနေတဲ့ လူငယ် ၂၀ နီးပါးကို ဖမ်းဆီးသွားပြီး တချို့သာ ပြန်လည် လွတ်မြောက်လာခဲ့တယ်လို့ ဒေသခံတွေက ပြောပါတယ်။",
    "domain": "News",
    "url": "https://burmese.voanews.com/a/conscription-law-in-sagaing-mandalay/7930135.html"
  },
  {
    "id": "f620e501-1327-4aa3-8df6-0962f2650f2e",
    "title": "တရုတ်သရုပ်ဆောင် မြန်မာဘက်ခြမ်းမှာ လူမှောင်ခိုအွန်လိုင်းငွေလိမ်ဂိုဏ်းရဲ့ ရောင်းစားခံခဲ့ရ",
    "text": "မြန်မာနယ်ဘက်က ပြန်ကယ်ထုတ်နိုင်ခဲ့တဲ့ တရုတ်ရုပ်ရှင်သရုပ်ဆောင် Wang Xing ခေါ် Xingxing ဟာ တရုတ်လူကုန်ကူး အွန်လိုင်းငွေလိမ်ဂိုဏ်းရဲ့ ဖမ်းဆီးရောင်းစားခံခဲ့ရတာဖြစ်ကြောင်း ထိုင်းရဲချုပ်က သတင်းစာရှင်းလင်းပွဲမှာ ထုတ်ဖေါ်သွားပါတယ်။ ထိုင်းနိုင်ငံမှာအလုပ်လုပ်ဖို့ လိမ်လည်ခေါ်ယူပြီး မြန်မာ ဘက်ခြမ်းမှာ ရောင်းစားခံခဲ့ရတာဖြစ်တယ်လို့ တရုတ်သရုပ်ဆောင်ကလည်း ပြောပါတယ်။ ထိုင်းအခြေစိုက် ဗွီအိုအေမြန်မာပိုင်းသတင်းထောက် မအေးအေးမာ သတင်းပေးပို့ထားပါတယ်။\nတရုတ်အမျိုးသားရုပ်ရှင်သရုပ်ဆောင် Wang Xing ခေါ် Xingxing ကို တရုတ်လူမှောင်ခိုဂိုဏ်းက ထိုင်းနိုင်ငံမှာ ကြော်ငြာလုပ်ငန်းတွေလုပ်ကိုင်ဖို့ဆိုပြီး လိမ်လည်ငှားရမ်း ခေါ်ယူခဲ့ကြောင်း လူကုန်ကူး ဂိုဏ်းကို ရောက်သွားခဲ့ပြီးမှ ရောင်းစားခံလိုက်ရတယ်ဆိုတာကို ကာယကံရှင်ကိုယ်တိုင်သိခဲ့ရတာပါ။ တရုတ် အမျိုးသားရုပ်ရှင်သရုပ်ဆောင် Wang Xing ခေါ် Xingxing ဟာ တရုတ်အွန်လိုင်း ငွေလိမ်ဂိုဏ်းတွေက သားကောင်အဖြစ် ဖမ်းဆီးခံခဲ့ရတာဖြစ်တယ်လို့ ထိုင်းရဲချုပ်က Thatchai Pitaneelabut (သပ်ချိုင်းပါတနီလဘတ်) က အတည်ပြု ပြောကြားခဲ့ပါတယ်။\n‘သရုပ်ဆောင် Wang Xing ဟာ တရုတ်နိုင်ငံသားချင်း လူကုန်ကူးဂိုဏ်းတွေက ကြော်ငြာလုပ်ငန်း လုပ်ဖို့ လိမ်လည်ဖျားယောင်းခံရပြီး ခုလို ထိုင်းနိုင်ငံကို လာရောက်ခဲ့ရတာ’ လို့ ရဲချုပ်က သတင်းစာရှင်းလင်းပွဲမှာ ထိုင်းဘာသာနဲ့ ထုတ်ဖေါ်ဆိုသွားတာဖြစ်ပါတယ်။\nလူကုန်ကူးဂိုဏ်းတွေဟာ သူ့ကို ထိုင်းနိုင်ငံ သုဝဏ္ဏဘုမ္မိလေဆိပ်ကနေ မဲဆောက်ထိ ခေါ်လာခဲ့ပြီး မဲဆောက်ကတဆင့် မြန်မာဘက်ခြမ်းကို ကားနဲ့ခေါ်ဆောင်သွားခဲ့တာလို့ ဘန်ကောက်မြို့ကို ပြန်ရောက်လာတဲ့ သရုပ်ဆောင် Wang Xing ကတော့ အင်္ဂလိပ်ဘာသာနဲ့ အခုလိုပြောသွားပါတယ်။\n\"အခုလို သူလွတ်မြောက်ပြီး သူ့ရဲ့တိုင်းပြည်ပြန်ခွင့်ရအောင် ကြိုးပမ်းပေးခဲ့တဲ့ မိသားစုဝင်တွေနဲ့ ထိုင်းအစိုးရကို ကျေးဇူးတင်” တဲ့ကြောင်း Englishဘာသာနဲ့ အခုလိုပြောဆိုသွားတာပါ။\nသရုပ်ဆောင် Wang Xing ဟာ ထိုင်းကိုရောက်မလာခင်မှာ သူရဲ့ အနုပညာလုပ်ငန်းအတွက် အွန်လိုင်းကနေ ထိုင်းနိုင်ငံက နာမည်ကြီး ရုပ်ရှင်ကုမ္ပဏီဝက်ဆိုဒ်ကို ဆက်သွယ်ခဲ့တာဖြစ်ပေမယ့် ဝဘ်ဆိုက်အစစ်မဟုတ်ဘဲ တရုပ်ကျားဖြန့်ဂိုဏ်းတွေကနေ ဒီ အွန်လိုင်းဝက်ဆိုဒ်ရဲ့ နာမည်တူနဲ့ ဖွင့်ပြီး သားကောင်ရှာနေခဲ့တာကို မြန်မာဘက်ကမ်းရောက်မှသိရတယ်လို့လည်း Wang Xing က ဆိုပါတယ်။ သူ့ကိုထိန်းချုပ်ပြီး အလုပ်ခိုင်းထားတဲ့နေရာမှာ သူ့လို အလိမ်ခံရသူတွေ အများအပြားတွေ့ခဲ့ရကြောင်း လည်း ဘန်ကောက်ကို ပြန်ရောက်ချိန် သရုပ်ဆောင် Wang Xing ကို တရားဝင်ပြုလုပ်ခွင့်ပေးခဲ့တဲ့ သတင်းစာရှင်းလင်းပွဲမှာ ပြောဆိုသွားပါတယ်။\nသရုပ်ဆောင် Wang Xing ကို Call Center အွန်လိုင်းလိမ်လည်တဲ့လုပ်ငန်းတွေမှာလုပ်ဖို့ ခိုင်းစေခံရပေမယ့် သူက အလွန်ကြောက်နေတာကြောင့် သူတို့ခိုင်းတာမလုပ်နိုင်ခဲ့ဘူးလို့လည်း လွတ်မြောက်လာတဲ့ Wang Xing ထွက်ဆိုချက်ကို,ကိုးကားပြီး ထိုင်းသတင်းတွေမှာ ဖော်ပြကြပါတယ်။\nသရုပ်ဆောင် Wang Xing ဖြစ်ရပ်ကြောင့် ထိုင်းနိုင်ငံဟာ နိုင်ငံတကာခရီးသွားတွေအတွက် အန္တရာယ် ရှိနေပြီဖြစ်လို့ တရုတ်ကျားဖြန့်လိမ်လည်ဂိုဏ်းတွေကို ထိထိရောက်ရောက် အရေးယူပေးဖို့ကိုလည်း ထိုင်းနိုင်ငံရေးအတိုက်အခံတွေက တောင်းဆိုနေကြပါတယ်။ သရုပ်ဆောင် Wang Xing အမှုနဲ့ ပတ်သက်ပြီး ဆက်နွယ်နေတဲ့ လူကုန်ကူးဂိုဏ်းတွေကို တရုတ်နဲ့ ထိုင်းအာဏာပိုင်တွေ ပူးပေါင်း စုံစမ်း စစ်ဆေးအရေးယူဖို့ ပြင်ဆင်နေပြီလို့လည်း ထိုင်းသတင်းတွေမှာ ဖော်ပြကြပါတယ်။",
    "domain": "News",
    "url": "https://burmese.voanews.com/a/chinese-actor-being-trafficked-by-chinese-scammers--in-myawaddy/7929262.html"
  },
  {
    "id": "e18a27cf-bd5e-44c1-9aaf-2d5f9ef93ef7",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/7984190.html"
  },
  {
    "id": "aa5cd5b3-82b9-4cb0-aa78-1cba2fc6a9d3",
    "title": "ဖလမ်းနဲ့ မင်းတပ်တိုက်ပွဲ စစ်ကောင်စီလေကြောင်းသုံးတိုက်ခိုက်",
    "text": "ချင်းပြည်နယ်၊ ဖလမ်းနဲ့ မင်းတပ်မြို့မှာ မြို့သိမ်းစစ်ဆင်ရေး စတင်ချိန်ကစပြီး စစ်ကောင်စီရဲ့ လေကြောင်းတိုက်ခိုက်မှုက တလကျော်အထိ ဆက်ပြီးရှိနေတယ်လို့ ချင်းညီနောင်အဖွဲ့က ပြောပါတယ်။ နှစ်ဘက်တိုက်ပွဲ ပြင်းထန်နေချိန် ဒေသခံတွေလည်း ထွက်ပြေးတိမ်းရှောင်နေပါတယ်။ မင်းတပ်မြို့က ချင်းညီနောင်စစ်ဆင်ရေး အခြေအနေ ရန်ကုန်ကနေ သတင်းပို့ထားပါတယ်။\nချင်းပြည်နယ်၊ ဖလမ်းနဲ့ မင်းတပ်မြို့မှာ ချင်းညီနောင်စစ်ဆင်ရေး မြို့သိမ်းတိုက်ပွဲတွေ ပြီးခဲ့တဲ့ နိုဝင်ဘာလ ၉ ရက်နေ့က စတင်ခဲ့တာပါ။ အဲဒီအချိန်ကစပြီး စစ်ကောင်စီနဲ့ တော်လှန်ရေးအဖွဲ့ကြား တိုက်ပွဲပြင်းထန်လာတာ စစ်ကောင်စီဘက်က လေကြောင်းတိုက်ခိုက်မှုတွေ ဒီကနေ့အထိ ဆက်ပြီးရှိနေတယ်လို့ ချင်းညီနောင်ပြောခွင့်ရ ဆလိုင်းယောမန်က VOA ကိုပြောပါတယ်။\n\"လေကြောင်း တိုက်ခိုက်မှုတွေကတော့ ကျနော်တို့ မြို့သိမ်းစစ်ဆင်ရေး စတင်တဲ့ နိုဝင်ဘာ ၉ ရက်နေ့ကတည်းကပဲ။ နေ့စဉ်နီးပါးပါပဲ၊ တလကျော်ကျော်၊ တရက်မပျက်လို့ ပြောရမှာပဲ။ လေကြောင်းတိုက်ခိုက်မှုတော့ တောက်လျှောက်ရှိပါတယ် ခင်ဗျ။\"\nနှစ်ဘက်တိုက်ပွဲ ပြင်းထန်နေလို့ မြို့ထဲမှာ နေထိုင်သူလုံးဝ မရှိတော့ဘဲ ထွက်ပြေးတိမ်းရှောင်နေတယ်လို့ ဒေသခံတွေက ပြောပါတယ်။ ပြီးခဲ့တဲ့ နိုဝင်ဘာလ ၁၁ ရက်လောက်မှာ မြို့လုံးကျွတ်အားလုံးနီးပါး စစ်ဘေးရှောင်ခဲ့ကြတာပါ။ နေ့စဉ်ဆိုသလို တိုက်ပွဲဖြစ်ပွားနေတာနဲ့ လေကြောင်းတိုက်ခိုက်ခံရတာတွေ ရှိနေပြီး၊ အခြေအနေ အသေးစိတ်ကိုတော့ မသိရသေးဘူးလို့ စစ်ရှောင်နေရသူတွေက ပြောပါတယ်။\nတိုက်ပွဲအတွင်းမှာ စစ်ကောင်စီရဲ့ စခန်းတချို့ကိုလည်း သိမ်းဆည်းထားနိုင်တာ ရှိတယ်လို့ ချင်းညီနောင်ဘက်က ပြောပါတယ်။ တိုက်ပွဲအခြေအနေကိုတော့ မကြာခင်မှာ သတင်းထုတ်ပြန်သွားမယ်လို့ ဆလိုင်းယောမန်က ပြောပါတယ်။\n\"တိုက်ပွဲအခြေအနေနဲ့ ပတ်သက်ပြီးတော့ ဒီရက်ပိုင်းအတွင်း ဒီနေ့မဟုတ်ရင် မနက်ဖြန် ကျနော်တို့တရားဝင် သတင်းထုတ်ပြန်ဖို့ ရှိပါတယ်ခင်ဗျ။\"\nဖလမ်းနဲ့ မင်းတပ်မှာ စစ်စခန်းတွေ တိုက်ခိုက်ခံရလို့ တိုက်ပွဲပြင်းထန်နေတာနဲ့ ပတ်သက်ပြီး စစ်ကောင်စီဘက်ကတော့ တစုံတရာ သတင်းမထုတ်ပြန်သေးပါဘူး။ စစ်ကောင်စီတပ်ကို တိုက်ခိုက်နေတဲ့ (Chin Brotherhood) ချင်းညီနောင်အဖွဲ့မှာ ဇိုမီးဖက်ဒရယ်အစည်းအရုံး၊ ချင်းအမျိုးသားအဖွဲ့ချုပ်၊ ချင်းအမျိုးသားကောင်စီ (မင်းတပ်)၊ မရာနယ်မြေအုပ်ချုပ်ရေးကောင်စီ၊ ချင်းကာကွယ်ရေးတပ်ဖွဲ့ (ကန်ပက်လက်) နဲ့ ချင်းလဲန်းကာကွယ်ရေးတပ်ဖွဲ့ (မတူပီ) တပ်မဟာ (၁) တို့ ပါဝင်ပါတယ်။",
    "domain": "News",
    "url": "https://burmese.voanews.com/a/airstrike-in-mindat-chin/7907471.html"
  },
  {
    "id": "81c9123c-f36f-445b-a1c8-0e57bbfe028c",
    "title": "စစ်ကောင်စီလေကြောင်းတိုက်ခိုက်မှုကြောင့် ဒီးမော့ဆို စစ်ရှောင်စခန်းမှာ အနည်းဆုံး ၃ ဦးသေ",
    "text": "ကရင်နီပြည်နယ်လို့ ဒေသအခေါ် ကယားပြည်နယ် ဒီးမော့ဆိုမြို့နယ် အရှေ့ပိုင်း စစ်ရှောင်စခန်းတခုမှာ ဇန်နဝါရီလ ၁၅ ရက်နေ့ မနေ့က စစ်ကောင်စီတပ်က လေကြောင်းကနေ ဗုံးကြဲတိုက်ခိုက်တဲ့အတွက် အရပ်သား ၃ ဦး သေဆုံးပြီး ၄ ဦး ပြင်းပြင်းထန်ထန် ဒဏ်ရာရရှိခဲ့တ့အကြောင်း ကရင်နီလူ့အခွင့်အရေးအဖွဲ့နဲ့ ကာကွယ်ရေးတပ်ဖွဲ့က ဗွီအိုအေကို ပြောပါတယ်။ တိုက်ပွဲဖြစ်ပွားတာမရှိတဲ့နေရာတွေမှာ အရပ်သားတွေကို ပစ်မှတ်ထား ဗုံးကြဲနေတယ်ဆိုပြီး ဒေသခံတွေ စိုးရိမ် ထိတ်လန့်နေကြပါတယ်။ ဒီအကြောင်း နောက်ဆုံးရအခြေအနေကို သတင်းပေးပို့ထားပါတယ်။\nစစ်ကောင်စီ ဒုဥက္ကဋ္ဌ ဒုတိယဗိုလ်ချုပ်မှူးကြီးစိုးဝင်း လွိုင်ကော်မြို့ကို ရောက်ရှိနေတယ်ဆိုပြီး သတင်းတွေ ထွက်ပေါ်ခဲ့တဲ့ ဇန္နဝါရီလ ၁၅ ရက်နေ့က အရပ်သားပြည်သူတွေ နေထိုင်တဲ့ စစ်ဘေးရှောင်စခန်းကို စစ်ကောင်စီတပ်က လေကြောင်းကနေ ဗုံးကြဲတိုက်ခိုက်ခဲ့ပါတယ်။\nဒီးမော့ဆိုမြို့နယ်အရှေ့ပိုင်း ဒေါဆိုခူကျေးရွာ ယာယီစစ်ဘေးရှောင်စခန်းပေါ်ကို ဗုံးကြဲခဲ့တဲ့အတွက် စစ်ဘေးရှောင်ပြည်သူ ၃ ဦး သေဆုံးပြီး ၄ ဦး ပြင်းထန်ဒဏ်ရာရရှိခဲ့တဲ့အကြောင်း ကရင်နီလူ့အခွင့်အရေးအဖွဲ့နဲ့ ကာကွယ်ရေးတပ်ဖွဲ့က ပြောပါတယ်။\nတိုက်ပွဲဖြစ်ပွားတာမရှိဘဲ စစ်ရေးပစ်မှတ်မဟုတ်တဲ့ စစ်ဘေးရှောင်စခန်းကို လေကြောင်းကနေ တိုက်ခိုက်ခဲ့တာလို့ ကရင်နီလူ့အခွင့်အရေးတည်ထောင်သူ ကိုဗညားက ဗွီအိုအေကို ပြောပါတယ်။\n“ဒေါဆိုခူဆိုတဲ့ စစ်ရှောင်စခန်းကို စစ်ကောင်စီက ဗုံးလာကြဲတယ်ပေါ့နော်။ အဲ့မှာ ပွဲချင်းပြီ ၂ဦးပေါ့နော် သေဆုံးတယ်၊ ၁ဦးကတော့ ဒဏ်ရာရပြီးတော့မှ ကျနော်တို့ ဆေးရုံမှာ ထပ်ဆုံးတယ်ပေါ့နော်၊ အားလုံးပေါင်းရင် ၃ဦးဖြစ်တယ်။ ထိခိုက်ဒဏ်ရာရ ၄ဦး ကျန်သေးတယ်ပေါ့နော်။ အဲ့ဒီမတိုင်မီကတော့ ၁၀နာရီခွဲဝန်းကျင်မှာ ဒီးမော့ဆို အရှေ့ခြမ်းမှာပဲ ကျေးရွာတစ်ရွာအနားကိုလည်း ဗုံးကြဲတယ်ပေါ့နော်။ ၁၀နာရီခွဲတစ်ခေါက်ရယ် ၁၂ခွဲတစ်ခေါက်ပေါ့နော်။ အဲ့ဒီဒေသက စစ်ပွဲမဖြစ်ဘူး။ တိုက်ပွဲမရှိဘူး။ ”\nကရင်နီအမျိုးသားများကာကွယ်ရေးတပ် (KNDF) ဗဟိုပြန်ကြားရေးတာဝန်ရှိသူ တာအယ်စိုးကလည်း လေကြောင်းကနေ ဗုံးကြဲတိုက်ခိုက်ခဲ့တဲ့ အခြေအနေကို အခုလို ပြောပြပါတယ်။\n“ဗုံးကြဲတိုက်ခိုက်တဲ့အတွက် ဒီးမော့ဆို ဒေါဆိုခူကျေးရွာမှာ ပြည်သူ ၂ ဦးပွဲချင်းပြီ သေဆုံးတယ် နောက် ၁ဦးကတော့ ဆေးကုသမှုခံယူနေရင်းနဲ့ သေဆုံးသွားတယ်ပေါ့နော်။ ကျန်တဲ့ ဒီ ၄ဦးကတော့ ထပ်မံပြီးတော့ ထိခိုက်ဒဏ်ရာရတာရှိတယ်။”\nအသက် ၃၁ နှစ်အရွယ် အမျိုးသား ၁ဦး၊ အသက် ၃၈ နှစ်အရွယ်အမျိုးသမီး ၁ဦးနဲ့ အသက်(၆၀) အရွယ်အမျိုးသမီး ၁ဦး စုစုပေါင်း ၃ ဦးသေဆုံးခဲ့ပြီး အသက် ၁၈ နှစ်ကနေ ၇၅ နှစ်အရွယ်ကြား ၄ဦး ပြင်းထန်ဒဏ်ရာရရှိခဲ့တယ်လို့လည်း ပြောပြပါတယ်။\nလေကြောင်း တိုက်ခိုက်ခံရတဲ့ ဒေါဆိုခူကျေးရွာမှာ အိမ်ခြေ ၈၀ ကျော်ရှိပြီး လူဦးရေ ၃၀၀ ရှိပါတယ်။ ဒါဟာ ပထမဆုံးအကြိမ် လေကြောင်းဗုံးကြဲတိုက်ခိုက်ခံရတာဖြစ်ပြီး ရွာသူရွာသားနဲ့ စစ်ဘေးရှောင်တွေက အသက်အန္တရာယ် လုံခြုံရေးအခြေအနေ စိုးရိမ်နေကြတဲ့အကြောင်း (KNDF) ဗဟိုပြန်ကြားရေးတာဝန်ရှိသူ တာအယ်စိုးက ပြောပါတယ်။\n“အခုလို ဗုံးကြဲတိုက်ခိုက်တာကတော့ စစ်ကောင်စီ ဒုတိယစစ်ခေါင်းဆောင်စိုးဝင်း လွိုင်ကော်ကို ရောက်နေတဲ့ အချိန်လည်း ဖြစ်တယ်ပေါ့နော်၊ စစ်ခေါင်းဆောင်က လွိုင်ကော်ကို လာတာဖြစ်ဖြစ် ကရင်နီပြည်ကို လာတာဖြစ်ဖြစ် အမြဲတမ်းလေကြောင်းတိုက်ခိုက်မှုတွေ လုပ်လေ့ရှိတယ်၊ အထူးသဖြင့် ပြည်သူလူထုကို ပစ်မှတ်ထားပြီးတော့ တိုက်ခိုက်လေ့ရှိတယ်။”\nဒေသခံ လက်နက်ကိုင်အဖွဲ့တခုဖြစ်တဲ့ Brave Warriors for Myanmar (BWM) အဖွဲ့ကတော့ လွိုင်ကော်မြို့မှာ ကျင်းပတဲ့ ကယားပြည်နယ်နေ့ အခမ်းအနားကို စစ်ကောင်စီ ဒုခေါင်းဆောင် ဒုတိယဗိုလ်ချုပ်မှူးကြီး စိုးဝင်း တက်ရောက်ပြီး ညစာစားပွဲကျင်းပနေတဲ့ ပြည်နယ်ခန်းမထဲကို ဇန်နဝါရီလ ၁၄ ရက် ညပိုင်းမှာ ရှော့တိုက်ဒုံးနဲ့ တိုက်ခိုက်ခဲ့တယ်လို့ ကြေညာချက် ထုတ်ပြန်ထားပါတယ်။\nလွိုင်ကော်မြို့ပြည်နယ်ခန်းမကို ၁၀၇ မမ ရှော့တိုက်ဒုံး ၅ လုံး ပစ်ခတ်တိုက်ခိုက်ခဲ့ပြီး ဒေသကွပ်ကဲမှုစစ်ဌာနချုပ်-ဒကစ အပါအဝင်း စစ်ကောင်စီတပ်စခန်းတွေကို ရှော့တိုက်ဒုံးနဲ့ တိုက်ခိုက်တာလို့ ထုတ်ပြန်ချက်မှာ ပါရှိပါတယ်။\nဒီတိုက်ခိုက်မှုနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသလို၊ ထိခိုက်ဒဏ်ရာရရှိမှု ရှိမရှိ အနေအထားတွေနဲ့ တိုက်ခိုက်မှုနဲ့ ပတ်သက်လို့ သီးခြားအတည်ပြုချက်ရဖို့ စုံစမ်းနေဆဲဖြစ်ပါတယ်။",
    "domain": "News",
    "url": "https://burmese.voanews.com/a/karenni-airstrike-deaths/7938827.html"
  },
  {
    "id": "85add2e7-36a1-49fe-bc01-698075c3e57c",
    "title": "ပုလဲမြို့ပေါ် တိုက်ပွဲတွေရပ်တန့်ပေမယ့် နေအိမ်တချို့မီးရှို့ခံရ",
    "text": "ပုလဲမြို့ပေါ်မှာ တိုက်ပွဲတွေ ရပ်တန့်သွားပြီဆိုပေမယ့်၊ နေအိမ်မီးရှို့ခံရတာတွေ ဆက်ရှိနေတယ်လို့ ဒေသခံတွေက ပြောပါတယ်။ ပြီးခဲ့တဲ့ တိုက်ပွဲတွေကြောင့် စစ်ဘေးရှောင်နေသူတွေမှာလည်း ရက်သီတင်းပတ်ကြာလာတာနဲ့အမျှ စားဝတ်နေရေးခက်ခဲလာကြပါတယ်။ စစ်ကိုင်းတိုင်း ပုလဲမြို့အခြေအနေ ရန်ကုန်က သတင်းပေးပို့ထားတာကို ပြောပြပါမယ်။\nတိုက်ပွဲပြင်းထန်ခဲ့တဲ့ ပုလဲမြို့မှာ ကာကွယ်ရေးတပ်ဖွဲ့တွေ ဆုတ်ခွာသွားပေမယ့်၊ မြို့ပေါ် နေရာအချို့က နေအိမ်တွေကို စစ်ကောင်စီ တပ်ဘက်က မီးရှို့တာတွေရှိတယ်လို့ ဒေသခံတွေက ပြောပါတယ်။ ပုလဲမြို့ပေါ်မှာတော့ စစ်ကောင်စီက ပြန်လည်စိုးမိုးထားပြီ နေအိမ်ဖောက်ထွင်းခံရတာတွေလည်း ရှိနေတယ်လို့ ပြောပါတယ်။ ပုလဲမြို့နောက်ဆုံး အခြေအနေနဲ့ ပတ်သက်လို့ ပုလဲမြို့ ပြည်သူ့အုပ်ချုပ်ရေးအဖွဲ့ တာဝန်ရှိသူ တဦးက အခုလို ပြောပါတယ်။\n\"မြို့ပေါ်မှာရှိတဲ့ နေအိမ်တွေက ပြည်သူတွေရဲ့ ပစ္စည်းတွေကို စကစတွေက သူတို့ လိုအပ်တဲ့ ပစ္စည်းမှန်သမျှ အကုန်လုံးသယ်ယူပြီး အိမ်တွေမီးရှို့ခြင်းခံရပါတယ်။ အိမ်ခြေမှန်းခြေအရ ၄၀ လောက်တော့ ရှိလောက်မယ် ကွက်ကျားတွေရှို့နေတာပေါ့။ မြို့ပေါ်မှာ တိုက်ပွဲတော့ မရှိတော့ပါဘူး။ တခါတလေ ဒရုန်းနဲ့ လာချတာတွေတော့ရှိတယ်။ လောလောဆယ် သူတို့မြို့ပေါ်မှာ ဆက်လက်စိုးမိုးထားပါတယ်။ စစ်ရေးကတော့ သူတို့လည်း သတိဝီရိယနဲ့နေကြတာပေါ့။ ဒီဘက်ကလည်း တော်လှန်ရေးရဲဘော်တွေကလည်း အမြဲအချိန်ပြည့် စောင့်ကြည့်နေကြပါတယ်။\"\nနိုဝင်ဘာ ၁၁ ရက် မနက်ပိုင်းကစလို့ နိုဝင်ဘာ ၁၄ ရက်အထိ ၄ ရက်ဆက်တိုက် စစ်ကောင်စီ တပ် တပ်စွဲထားတဲ့ ထွေအုပ်ရုံးနဲ့ရဲစခန်းကို ကာကွယ်ရေးပူးပေါင်းတပ်ဖွဲ့တွေက ဝင်ရောက်တိုက်ခိုက်ခဲ့ပြီး တိုက်ပွဲတွေ ပြင်းထန်ခဲ့တာပါ။ ပုလဲမြို့ပေါ်က တိုက်ပွဲတွေကြောင့် ပုလဲမြို့အနီးက ဒေသခံတော်တော်များများ ဘေးလွတ်ရာ တိမ်းရှောင်နေရပါတယ်။ စစ်ဘေးတိမ်းရှောင်ရတာ ရက်သတ္တပတ်နီးပါးရှိလာတဲ့အတွက် စစ်ဘေးရှောင်တွေမှာ စားဝတ်နေရေးအခက်အခဲတွေရှိလာနေတယ်လို့ စစ်ဘေးရှာင်တဦးက ပြောပါတယ်။\n\"ရွာကနေရှောင်လာတာ ဒီကနေ့နဲ့ဆို ၆ ရက်ရှိပြီ။ တိုက်ခိုက်နေတော့ မနေရဲဘူးလေ။ အပေါ်ကနေ ဟတ်စကီးတွေနဲ့လည်း အပေါ်ကနေ လုပ်နေတာ အခုဟာ ဒီကနေ့နဲ့ မနေ့တော့ နားပါပြီ။ အခုတောင် ပြောရင်းတန်းလန်းကိုလေ ၁၅ မိနစ်လောက်က ဝုန်းဒိုင်းဆိုပြီး ကြားရတယ်၊ ရှောင်တဲ့သူတွေက မပြန်နိုင်သေးဘူး ကျန်းမာရေးကလည်းမကောင်းတော့ ပြန်လို့ကမရသေးဘူး။ ပြန်ချင်တာပေါ့။ အိမ်က ဘာမှတောင် မလုပ်ခဲ့ရဘူး။ပြေးရတာပဲ။ လမ်းဘေးတွေ ဆည်ဘောင်တွေပေါ်နေကြရတယ်။ စားရေးသောက်ရေးတွေခက်ခဲတာပေါ့။ တချို့က နွားတွေဘာတွေကောဆိုတော့ တချို့က ကြောက်လို့သာ ပြေးလာကြတာ ဘာမှ စားစရာ သောက်စရာ ပါမလာကြဘူး။\"\nပုလဲမြို့ကို ဗိုလ်နဂါးဦးဆောင်တဲ့ ဗမာ အမျိုးသားတော်လှန်ရေး တပ်မတော်နဲ့ မဟာမိတ်ပူးပေါင်းတပ်တွေက နိုဝင်ဘာ ၁၁ ရက်ကစလို့ ဝင်ရောက်တိုက်ခိုက်ခဲ့ပြီး၊ နိုဝင်ဘာ ၁၄ ရက်မှာတော့ စစ်ကောင်စီ အနောက်မြောက်တိုင်း စစ်ဌာနချုပ်က လေကြောင်းကနေ စစ်ကူပေးပို့ပြီးအင်အားဖြည့်တင်းခဲ့လို့ ပြန်လည် ဆုတ်ခွါခဲ့ရပါတယ်။\nတိုက်ပွဲအတွင်း စစ်ကောင်စီဘက်က လေကြောင်းပစ်ကူ အကြိမ် ၇၀ နီးပါး ပစ်ခတ်ခဲ့တယ်လို့ ဗမာအမျိုးသားတော်လှန်ရေးတပ်က သတင်းထုတ်ပြန်ထားပါတယ်။ စစ်ကောင်စီဘက်က စစ်သုံ့ပန် ၂၅ ဦး ဖမ်းဆီးရမိခဲ့သလို၊ ကာကွယ်ရေးတပ်ဖွဲ့ဝင် ၉ ဦး ကျဆုံးပြီး ၁၀ ဦး ထိခိုက်ဒဏ်ရာ ရခဲ့တယ်လို့လည်း သတင်းထုတ်ပြန်ထားပါတယ်။\nပုလဲမြို့ တိုက်ပွဲနဲ့ ပတ်သက်ပြီး စစ်တပ်ဘက်က သတင်းထုတ်ပြန်တာတော့မရှိသေးပါဘူး။",
    "domain": "News",
    "url": "https://burmese.voanews.com/a/arson-in-pale-sagaing/7868191.html"
  },
  {
    "id": "842235af-844c-4cfa-8cca-75ca9f524d47",
    "title": "​ငါးဖမ်းသမားတွေ လွတ်မြောက်ရေး ဆွေးနွေးဖို့ ထိုင်းနိုင်ငံခြားရေးဝန်ကြီး မြန်မာပြည်သွားမည်",
    "text": "စစ်ကောင်စီ ဖမ်းဆီးထားတဲ့ ထိုင်း ငါးဖမ်းသမား ၄ ယောက် အမြန်ဆုံး ပြန်လွှတ်ပေးရေး မြန်မာစစ်ကောင်စီနဲ့ ဆွေးနွေးဖို့ ထိုင်း နိုင်ငံခြားရေးဝန်ကြီး Maris Sangiampongsa လာမယ့် ဒီဇင်ဘာ ၁၉ ရက် ကြာသာပတေးနေ့ မြန်မာနိုင်ငံကို သွားရောက်မယ့်အကြောင်း ထိုင်း ကာကွယ်ရေးဝန်ကြီးဌာနက ပြောဆိုတာကို ဘန်ကောက်ပို့စ် သတင်းစာမှာ ရေးပါတယ်။\nထိုင်း ငါးဖမ်းသမား ၄ ယောက်ကို မြန်မာနိုင်ငံဘက်က ပြန်ပို့ဖို့ စီစဉ်နေတဲ့အကြောင်း ထိုင်း မြန်မာ နယ်ခြား‌ကော်မတီအစည်းအဝေးကို ကိုးကားပြီး ထိုင်း ကာကွယ်ရေးဝန်ကြီးဌာန ပြောခွင့်ရ ဗိုလ်ချုပ် Thanathip Sawangsaeng က ပြောဆိုပါတယ်။\nထိုင်း ဝန်ကြီးချုပ် Paetongtarn Shinawatra နဲ့ မြန်မာနိုင်ငံခြားရေးဝန်ကြီး နဲ့ ပြောဆိုချက်အရရော၊ ထိုင်းနိုင်ငံဆိုင်ရာ မြန်မာသံအမတ်ကြီးရဲ့ ပြောကြားချက်အရရော၊ ငါးဖမ်းသမား ၄ ယောက်ပြန်ပို့ရေး ကိစ္စဟာ တရားရေး လုပ်ထုံးလုပ်နည်းအရ ကြန့်ကြာတာ ဖြစ်ပြီး တခြားကိစ္စမရှိဘူးလို့လည်း ပြောဆိုပါတယ်။လောလောဆယ် ထိုင်းငါးဖမ်းသမား ၄ ယောက်ကို ကော့သောင်းမှာ ချုပ်နှောင်ထားတယ်လို့လည်း ဒေသခံ သတင်းတွေကို ကိုးကား‌ဖေါ်ပြထားပါတယ်။\nထိုင်းငါးဖမ်းသမားတွေနဲ့အတူ နိုဝင်ဘာလ ၃၀ ရက်နေ့က ဖမ်းဆီးခဲခဲ့ရတဲ့ တခြား မြန်မာနိုင်ငံသား ၂၇ ယောက်ရဲ့ အခြေအနေကတော့ မသိရသေးပါဘူး။ ရနောင်းနဲ့ မျက်နှာချင်းဆိုင် ကော့သောင်းဘက် မြန်မာရေပိုင်နက်ထဲ ဝင်လာတဲ့ ထိုင်းငါးဖမ်းလှေတွေကို ပစ်ခတ်ပြီး မြန်မာစစ်တပ်က ငါးဖမ်းသမားတွေကို ဖမ်းဆီးခဲ့တာပါ။ ဖမ်းမိသူထားသူတွေမှာ အကြမ်းဖက်အဖွဲ့တွေနဲ့ ဆက်နွယ်မှုတွေ့ရတဲ့အတွက် စုံစမ်းစစ်ဆေးနေဆဲပဲလို့ စစ်ကောင်စီက သတင်းထုတ်ပြန်ထားပါတယ်။\nထိုင်း ပြည်သူ့ပါတီ ဒုတိယခေါင်းဆောင် လွတ်တော်မတ် Wiroj Lakkhanaadisorn ကတော့ မြန်မာစစ်တပ်ဘက်က ပစ်ခတ်ဖမ်းဆီးတဲ့ လုပ်ရပ်ဟာ လိုအပ်တာထက် လွန်လွန်ကျုးကျူး တုံ့ပြန်တဲ့ လုပ်ရပ်ဖြစ်ပြီး ဒီကိစ္စကို လာမယ့် ၂၀ ရက်နေ့ ထိုင်းနိုင်ငံမှာ အာဆီယံနိုင်ငံခြားရေးဝန်ကြီးတွေ တွေ့ဆုံတဲ့အခါ ဒီကိစ္စကိုဆွေးနွေးဖို့ ထိုင်း ဒုတိယဝန်ကြီးချုပ်လည်းဖြစ် ကာကွယ်ရေးဝန်ကြီးလည်းဖြစ်တဲ့ Phumtham Wechayachai ကို တိုက်တွန်းနေပါတယ်။",
    "domain": "News",
    "url": "https://burmese.voanews.com/a/thai-foreign--minister-maris-to-visit-myanmar-next-week-/7902529.html"
  },
  {
    "id": "f5451462-6cc4-4b0b-8f06-82fde10c75d1",
    "title": "ရခိုင်ပြည်နယ် မောင်တောဒေသခံ ထောင်နဲ့ချီ နေရပ်ပြန်",
    "text": "မကြာသေးခင်က တိုက်ပွဲတွေ ပြင်းထန်ခဲ့တဲ့ ရခိုင်ပြည်နယ်မြောက်ပိုင်း မောင်တောမြို့နယ်မှာ စစ်ဘေးကြောင့် ဘေးလွတ်ရာ တိမ်းရှောင်ခဲ့ကြတဲ့ ဒေသခံ ထောင်နဲ့ချီ နေရပ်ပြန်ခဲ့ကြတယ်လို့ အကူအညီပေးနေသူတွေက ပြောပါတယ်။ ဒါပေမဲ့လည်း စစ်ဒဏ်သင့် ရခိုင်ပြည်နယ်မှာ သိန်းနဲ့ချီတဲ့ ဒုက္ခသည်တွေ နေရပ်မပြန်နိုင်သေးပဲ ဖြစ်နေကြတာပါ။ ရခိုင်ပြည်နယ်က ဒုက္ခသည်အရေး ရန်ကုန်က သတင်းပေးပို့ထားပါတယ်။\nစစ်ကောင်စီနဲ့ အာရက္ခတပ်တော် AA ကြား မြို့သိမ်းတိုက်ပွဲတွေကြောင့် အိုးစွန့်ခွာထွက်ပြေးသွားရတဲ့ မောင်တောဒေသခံတွေကို ဒီလဆန်းပိုင်းက စလို့ AA ဘက်က နေရပ်ပြန်ခွင့်ပေးလိုက်ပါတယ်။ လက်ရှိမှာတော့ မောင်တောမြို့ခံ ၄,၀၀၀ ကျော်လောက် မိမိနေရပ်ပြန်ဝင်လာတာရှိတယ်လို့ ရခိုင်ဒေသခံတဦးကပြောပါတယ်။\n“မောင်တောမြို့ကနေ စစ်ဘေးရှောင်သွားတဲ့ စစ်ဘေးရှောင်တွေကို နေရပ်ပြန်ခွင့်ပြုတာကတော့ အခုမှ မဟုတ်ဘူးပေါ့နော်၊ ဇန်နဝါရီလ, လဆန်းကတည်းက အသုတ်လိုက် အသုတ်လိုက်ဝင်ခွင့်ပြုထားတာလို့ ကျနော်တို့သိရတယ်။ အဲဒီထဲမှာ ကျနော်တို့ ရခိုင်တွေရော၊ မွတ်ဆလင်တွေရော၊ ဟိန္ဒူတွေရော အကုန် လုံးပါတယ်ပေါ့နော်။”\nစစ်ကောင်စီနဲ့ အာရက္ခတပ်တော် AA ကြား တနှစ်ကျော်တိုက်ပွဲကာလအတွင်း အိုးအိမ်စွန့်ခွာထွက်ပြေးနေရတဲ့ စစ်ဘေးဒုက္ခသည် ခန့်မှန်းခြေ ၆ သိန်းနီးပါးအထိရှိနေတယ်လို့ ရခိုင် စစ်ဘေးဒုက္ခသည်အရေး ဆောင်ရွက်နေ သူတွေက ပြောထားပါတယ်။ အဲဒီထဲက တချို့ကတော့ စစ်ဘေးဒုက္ခသည်စခန်းတွေမှာ နေထိုင်ကြသလို တချို့ ကတော့ နီးစပ်ရာ ဆွေမျိုးအိမ်တွေနဲ့ တောတောင်တွေထဲမှာ တဲထိုးပြီးတော့ ဖြစ်သလို နေထိုင်စားသောက် နေကြပါတယ်။\nစစ်ဘေးဒုက္ခသည်တွေရဲ့ စားဝတ်နေရေးအတွက် အာရက္ခတပ်တော် AA ဘက်က အပြည့်အဝ တာဝန်ယူ ပေးနိုင်တာမရှိသလို ပြည်တွင်းပြည်ပအဖွဲ့အစည်းတွေရဲ့ ကူညီထောက်ပံ့မှုတွေလည်း မရှိတာကြောင့် ဒုက္ခသည်တွေအနေနဲ့ နေရပ်ပြန်လာကြတာလို့လည်း မောင်တောဒေသခံတယောက ကပြောပါတယ်။\n“မောင်တောမြို့နယ် တခုတည်းမဟုတ်ဘူး။ ရခိုင်ပြည်နယ်က မြို့နယ်တိုင်းလိုလိုမှာ လေကြောင်း အန္တရာယ် စိုးရိမ်ရတာပါပဲ။ စစ်ဘေးရှောင်လာတာ နှစ်ကာလကြာလာနဲ့အမျှ စားဝတ်နေရေးကိစ္စတွေ၊ ပြီးတော့ အလုပ်အကိုင်ကိစ္စတွေကအစ အခက်အခဲဖြစ်လာကြတယ်။ အဲဒါကြောင့် မိမိနေရပ် မိမိနေထိုင်ခဲ့တဲ့ အိမ်တွေကို ပြန်လိုကြတာကြောင့် အခုလို နေရပ်ပြန်ခွင့်ပြုတာလို့ ကျနော်တို့က မြင်တယ်။ လေကြောင်းအန္တရာယ်ကတော့ ရခိုင်ပြည်နယ်အတွင်းသာမက မြန်မာနိုင်ငံအတွင်းက ဘယ်နေရာမဆို စစ်ကောင်စီကတော့ လေကြောင်းပစ်ခတ်မှုကတော့ ဒုက္ခပေးနေဆဲပေါ့နော်။”\nလက်ရှိမှာတော့ ရခိုင်ပြည်နယ်အတွင်း မြို့နယ် ၁၄ မြို့နယ်ကို AA ဘက်က သိမ်းပိုက်ထိန်းချုပ်နိုင်ပေမယ့် စစ်ဘေးဒုက္ခသည်တွေ အနည်းစုလောက်ပဲ နေရပ်ပြန်နိုင်ကြပါသေးတယ်။ အများစုကတော့ လေကြောင်း တိုက်ခိုက်မှု အန္တရာယ်စိုးရိမ်မှုတွေကြောင့် နေရပ်မပြန်ရဲသေးဘူးလို့လည်း သူကဆက်ပြောပါတယ်။\n“ရခိုင်ပြည်နယ်မှာ AA က သိမ်းပိုက်ထားတဲ့မြို့နယ်တွေက စစ်ဘေးရှောင်သွားကြတဲ့သူတွေ ပြန်ဝင်နေတဲ့ အနေအထားကကျတော့ အလုံးစုံ မဟုတ်သေးဘူးလို့ ပြောလို့ရတယ်ပေါ့နော်။ အထူးသဖြင့် တချို့ကျတော့ လေကြောင်းအန္တရာယ်ကို စိုးရိမ်ပြီးတော့ မဝင်ကြသေးတဲ့ နေရာတွေရှိ သေးတယ်။ အထူးသဖြင့် စစ်တွေလို နေရာမျိုးမှာ စစ်ရိပ်စစ်ငွေ့တွေသန်းလာတာကြောင့် စစ်တွေနဲ့ အနီးပတ်ဝန်ကျင်မှာရှိနေတဲ့ ပေါက်တောတို့၊ ပုဏ္ဏားကျွန်းတို့၊ ရသေ့တောင်လိုနေရာတွေ အထူးသဖြင့် စစ်တွေက လက်နက်ကြီးနဲ့လှမ်းပစ်လို့ရတဲ့နေရာတွေ ဆိုရင် အခုကပြန်ပြီး စစ်ရှောင်နေရတဲ့ အနေအထားရှိတယ်။”\nလက်ရှိရခိုင်ပြည်နယ်အတွင်း စစ်တွေမြို့နယ်မှာ AA နဲ့ စစ်ကောင်စီကြား နှစ်ဘက်မကြခဏ အပြန်အလှန် ပစ်ခတ်တိုက်ခိုက်နေပြီး ကျောက်ဖြူ နဲ့ မာန်အောင်မြို့နယ်မှာတော့ နှစ်ဘက်စစ်ရေးတင်းမာနေတယ်လို့ ဒေသခံတွေက ပြောပါတယ်။ AA သိမ်းပိုက်ထိန်းချုပ်ထားတဲ့ ကျန်တဲ့မြို့နယ်တွေမှာတော့ နှစ်ဘက်တိုက်ပွဲဖြစ် ဖြစ်ပွားတာမရှိတော့ပေမယ့် စစ်ကောင်စီက လေကြောင်းက မကြာခဏဆိုသလို ဗုံးကြဲနေတာကြောင့် အရပ်သား ထိခိုက်သေဆုံးတာတွေ ရှိနေပါတယ်။",
    "domain": "News",
    "url": "https://burmese.voanews.com/a/rakhine-refugees-back-to-their-homes/7955218.html"
  },
  {
    "id": "a2a0082b-9755-4fa3-ab74-1c39086cb38f",
    "title": "တိုက်ပွဲဖြစ်လာမှာစိုးရိမ်လို့ တီးတိန်မြို့ခံတွေ တိမ်းရှောင်ဖို့ပြင်ဆင်နေ",
    "text": "ချင်းညီနောင်ပူးပေါင်းအဖွဲ့က ချင်းပြည်နယ် တီးတိန်မြို့ကို မြို့သိမ်းတိုက်ပွဲ ဖော်ဆောင်တော့မယ့် အကြောင်း သတင်းတွေ ကျယ်ကျယ်ပြန့်ပြန့် ထွက်ပေါ်လာတာကြောင့် စိုးရိမ်ထိတ်လန့်နေကြတယ်လို့ မြို့ခံတွေက ဗွီအိုအေကို ပြောပါတယ်။ မြို့ခံအများစုက အသုံးအဆောင်နဲ့ တန်ဖိုးရှိပစ္စည်းတွေကို ကြိုတင်ရွှေ့ပြောင်းနေကြပါတယ်။ တနင်္ဂနွေနေ့တုန်းက တီးတိန်မြို့ မြို့မရပ်ကွက်မှာ မြေမြှုပ်မိုင်း ပေါက်ကွဲလို့ ကလေးသူငယ် ၃ ဦး ထိခိုက်ဒဏ်ရာရရှိခဲ့ပါတယ်။ တီးတိန်ဘက်က အခြေအနေ ရန်ကုန်က သတင်းပေးပို့ထားပါတယ်။\nချင်းညီနောင်ပူးပေါင်းအဖွဲ့က ချင်းပြည်နယ် တီးတိန်မြို့ကို မြို့သိမ်းတိုက်ပွဲ ဖော်ဆောင်တော့မယ့် အကြောင်း သတင်းတွေ ကျယ်ကျယ်ပြန့်ပြန့် ထွက်ပေါ်လာတာကြောင့် မြို့ခံတွေ စိုးရိမ်ထိတ်လန့်နေ ကြတယ်လို့ တီးတိန်မြို့ခံတွေက ဗွီအိုအေကို ပြောပါတယ်။ ဒါကြောင့် ဇန်နဝါရီလ ပထမအပတ်က စပြီး မြို့ခံအများစုက သူတို့ နေအိမ်မှာရှိတဲ့ အသုံးအဆောင်ပစ္စည်းနဲ့ တန်ဖိုးရှိပစ္စည်းတွေ ကြိုတင် ပြောင်းရွှေ့မှု လုပ်ဆောင်နေကြသလို လူတွေ ချက်ချင်းဆိုသလို တိမ်းရှောင်နိုင်ဖို့ အထုပ် ထုပ်ပိုး ပြင်ဆင်ထားကြတယ်လို့ တီးတိန်မြို့ခံတဦးက ပြောပါတယ်။\n“တော်တော်များများက ပစ္စည်းတွေကို စပြီးတော့ ရွှေ့ကြပြီးပေါ့နော်၊ ဘာဖြစ်လဲဆိုတော့ ကောလာ ဟလသတင်းလိုလို အမှန်အကန်လိုမျိုးသတင်းတွေ ထွက်နေတယ်ပေါ့နော်၊ CB ဝင်လာမယ် ဆိုပြီးတော့မှ သတင်းတွေ ထွက်လာတယ်ဆိုတော့ အဲ့ဒါကြောင့် ကြိုတင်ပြင်ဆင်တဲ့အနေနဲ့ ပစ္စည်းတွေကို ရွှေ့ပြောင်းနေကြတယ်ပေါ့နော်။ လူကတော့ တိမ်းရှောင်တာမျိုးတော့ မရှိသေးဘူးပေါ့နော်။”\nချင်းညီနောင်ပူးပေါင်းအဖွဲ့က မင်းတပ်နဲ့ ဖလမ်းမြို့ကို သိမ်းပိုက်နိုင်ပြီးနောက် တီးတိန်မြို့ဘက်ကို ဆက်လက် ထိုးစစ်ဆင်လာမယ့်အကြောင်း သတင်းတွေ ကျယ်ကျယ်ပြန့်ပြန့် ထွက်ပေါ်နေတာလို့ မြို့ခံတွေက ပြောဆိုကြပါတယ်။ မြို့ခံတွေ ထွက်ပြေးတိမ်းရှောင်ရမယ်ဆိုရင် စားဝတ်နေရေးနဲ့ လုံခြုံရေးအခြေအနေ စိုးရိမ်ရတဲ့အပြင် စစ်ကောင်စီတပ်က လူငယ်တွေကို ဖမ်းဆီးပြီး တပ်သားစုဆောင်းတဲ့အခြေအနေ ကြုံရမှာလည်း စိုးရိမ်တယ်လို့ မြို့ခံတွေက ဗွီအိုအေကို ပြောပါတယ်။\nဒါအပြင် မြို့ခံတွေ တိမ်းရှောင်တဲ့ကာလမှာ နေအိမ်နဲ့ ဆိုင်ခန်းတွေ ဖောက်ထွင်းရပြီး ပစ္စည်းတွေ ခိုးယူခံရမှုရှိခဲ့တာကြောင့် အလားတူ ဖြစ်စဉ် ထပ်မကြုံရအောင် ကြိုင်ဆင်ကြတာလို့ တီးတိန်မြို့ခံက ဆက်ပြောပါတယ်။\n“မြို့ပေါ်မှာ တိုက်ပွဲပြန်ဖြစ်မှာကို စိုးရိမ်ကြတာ၊ ဘာဖြစ်လဲဆိုတော့ အရင်တခေါက် မြို့ထဲတိုက်ပွဲ ကလည်း ဘုမသိဘာမသိနဲ့ ကမောက်ကမကြုံရတဲ့အချိန်ကြတော့ ပစ္စည်းကလည်း မယူနိုင်၊ လူပဲ လွတ်အောင်ပြေးနေရတယ် အဲ့အခြေအနေမျိုးကြုံရတယ်။ ပြီးတော့မှ ပစ္စည်းတွေ ထားခဲ့တယ် တိုက်ပွဲက ငြိမ်ပြီဆိုပေမယ့် မြို့ထဲမှာ သူခိုးတွေ အိမ်ဖောက်တာမျိုးတွေ ပစ္စည်းခိုးတာမျိုးတွေ ရှိတော့ နောက်တခါ အဲ့လိုမျိုးထပ်မဖြစ်အောင်ဆိုတော့မှ ကြိုတင်ကာကွယ်တဲ့အနေနဲ့ ပစ္စည်းတွေ ရွှေ့ပြောင်းကြတာဖြစ်တယ်ဟုတ်။”\nတိုက်ပွဲဖြစ်ခဲ့ဖူးတဲ့ တီးတိန်မြို့မှာ စစ်လက်ကျန်ပစ္စည်းနဲ့ မြေမြှုပ်မိုင်း အန္တရာယ်လည်း ရှိနေပါတယ်။ ဇန်နဝါရီလ ၅ ရက် ပြီးတဲ့ တနင်္ဂနွေနေ့က တီးတိန်မြို့ မြို့မရပ်ကွက်မှာ ကလေးငယ်တွေ ဆော့ကစားရာမှာ မြေမြှုပ်မိုင်းထိမိ ပေါက်ကွဲမှုကြောင့် အသက် ၁၂ အရွယ်ဝန်းကျင် ကလေးငယ် ၃ ဦး ထိခိုက်ဒဏ်ရာရရှိခဲ့တယ်လို့ မြို့ခံက ပြောပါတယ်။\n“ကလေး ၃ ယောက်ပေါ့နော်၊ ၁၂ နှစ်ဝန်းကျင်ပေါ့။ အဲ့ ၃ ယောက်က ပုတ်သင်ညိုရှာရင်းနဲ့ ထွေအုပ်ရုံးနဲ့ ဆောက်လုပ်ရေးရုံးကြားမှာရှိတဲ့ ထောပတ်ပင်အောက်မှာ ရှိနေတဲ့ အဲ့ ပုတ်သင်ညိုက အဲ့ဒါကို အဲ့ ကလေး ၃ ယောက်က ခဲနဲ့လှမ်းထုတဲ့အချိန်ကျတော့ ပေါက်ကွဲတတ်တဲ့ပစ္စည်းကို သွားထိတာ၊ ကလေး ၃ ယောက်စလုံးက ခါးအောက်ပိုင်း အကုန်လုံးထိသွားတာပေ့ါနော်၊ တယောက် ပြင်းပြင်းထန်ထန် ဒဏ်ရာရတယ်။”\nနောက်ထပ်မြို့ခံတဦးက တိုက်ပွဲဖြစ်လာမယ့်အပေါ် စိုးရိမ်ထိတ်လန့်တဲ့အခြေအနေကို ခုလို ပြောပါတယ်။\n“အကုန်လုံးက ထိတ်ထိတ်လန့်လန့်ဖြစ်တော့လေ။ အထုပ်တွေတော့ ပြင်ဆင်ကြတယ်။ ကျနော်တို့ကလေ တခေါက်လည်း ကြုံပြီးပြီဆိုတော့ အဲ့ဒါမျိုးက ကောလာဟလပဲဖြစ်ဖြစ်ပေါ့နော် ကြားပြီဆိုရင်တော့ တမြို့လုံးက အဲ့လိုစိုးရိမ်ထိတ်လန့်ကြတာပေ့ါနော်။”\nတီးတိန်မြို့မှာတော့ ပြီးခဲ့တဲ့ နှစ် မေလတုန်းက ချင်းညီနောင်ပူးပေါင်းအဖွဲ့နဲ့ စစ်ကောင်စီတပ်တို့ တိုက်ပွဲပြင်းထန်ခဲ့ပြီး မြို့ပေါ်က ဒေသခံ သောင်းနဲ့ချီ ဘေးလွတ်ရာကို ထွက်ပြေးတိမ်းရှောင်ခဲ့ကြပြီး တိုက်ပွဲတည်ငြိမ်တဲ့အချိန်မှာ နေရပ်ပြန်လာကြတယ်လို့ မြို့ခံတွေက ပြောဆိုပါတယ်။ အဲ့တုန်းက တိုက်ပွဲအတွင်းမှာ စစ်ကောင်စီတပ်က နေအိမ် ၆၀ ကျော် မီးရှို့ခဲ့တဲ့ ဖြစ်စဉ်ရှိခဲ့တာကြောင့် ဒီတခါ တိုက်ပွဲဖြစ်လာရင် တမြို့လုံးပြာကျသွားမှာ စိုးရိမ်တယ်လို့ ပြောပါတယ်။\nချင်းညီနောင်ပူးပေါင်းအဖွဲ့က တီးတိန်မြို့ သိမ်းတိုက်ပွဲ ဖော်ဆောင်တော့မယ်သတင်းနဲ့ ပတ်သက်လို့ သက်ဆိုင်ရာအဖွဲ့ တာဝန်ရှိသူကို ဗွီအိုအေက ကြိုးစားဆက်သွယ်နေဆဲဖြစ်ပါတယ်။ တီးတိန်မြို့ရဲ့ တောင်ဘက်မှာ ဖလမ်းမြို့နယ်နဲ့ ဆက်စပ်နေပြီး မြောက်ဘက်မှာတော့ အိန္ဒိယနိုင်ငံ မဏိပူရမြို့နယ်နဲ့ ဆက်စပ်နေပါတယ်။",
    "domain": "News",
    "url": "https://burmese.voanews.com/a/tedim-chin-residents-worry-about-security-/7926926.html"
  },
  {
    "id": "c851e9d7-6a90-4963-ae80-4411491e129e",
    "title": "မြန်မာစီးပွားရေးသမားတွေအတွက် လန်ချန်း-မဲခေါင်ဗီဇာ တရုတ်ထုတ်ပေးမည်",
    "text": "မြန်မာနိုင်ငံက စီးပွားရေးလုပ်ငန်းရှင်တွေနဲ့ သူတို့ရဲ့ မိသားစုဝင်တွေကို တရုတ်နိုင်ငံမှာ ခြောက်လ အထိ နေထိုင်နိုင်မဲ့ “လန်ချန်း-မဲခေါင် ဗီဇာ”ကို နိုဝင်ဘာ ၁၈ ရက်နေ့ကစပြီး ထုတ်ပေးမယ်လို့ မြန်မာနိုင်ငံဆိုင်ရာ တရုတ်သံရုံးက ကြေညာထားပါတယ်။ တရုတ်နိုင်ငံကို အကြိမ်ကြိမ် ဝင်ရောက်နိုင်မယ့်ဗီဇာမျိုးလည်း ဖြစ်ပါတယ်။\nအဲဒီဗီဇာဟာ ငါးနှစ်သက်တမ်း ရှိမှာဖြစ်ပြီး တရုတ်နိုင်ငံကို အကြိမ်များစွာ လာရောက်နိုင်တဲ့ (Multiple Entry) အမျိုးအစားဖြစ်ပါတယ်။ ဒီကနေ့ကနေစတင် လျှောက်ထားနိုင်တာဖြစ်ပါတယ်။ တရုတ်သံရုံး ထုတ်ပြန်ချက်မှာတော့ဗီဇာ လျှောက်ထားရာမှာ လိုအပ်ချက်နဲ့ကိုက်ညီတဲ့ မြန်မာ စီးပွားရေးလုပ်ငန်းရှင်တွေ၊ သူတို့ရဲ့ မိသားစုဝင်တွေသာ လျှောက်ထားနိုင်တယ်လို့ မြန်မာနိုင်ငံဆိုင်ရာ တရုတ်သံရုံးက ဆိုထားပါတယ်။ အသေးစိတ်ကိုတော့ပြောဆိုထားတာမရှိပါဘူး။\nစစ်ခေါင်းဆောင်ဗိုလ်ချုပ်မှုးကြီးမင်းအောင်လှိုင် တရုတ်ခရီးစဉ်အပြီးမှာ ဒီဗီဇာကို စတင်မိတ်ဆက်လာတာလည်း ဖြစ်ပါတယ်။ ပြီးခဲ့တဲ့ရက်ပိုင်းကဘဲ စစ်ခေါင်းဆောင် ဟာ တရုတ်ပြည်ဖိတ်ကြားချက်အရ လန်ချန်း မဲခေါင် အစည်းအဝေးအပြင် တခြားအစည်းအဝေးတွေပါ တက်ရောက်ခဲ့တာဖြစ်ပါတယ်။ အဲဒီခရီးစဉ်ဟာ အောင်မြင်ခဲ့တဲ့ ခရီးစဉ်တခုဖြစ်တယ်လို့ စစ်ခေါင်းဆောင်ဘက်က ပြောဆိုထုတ်ပြန်ထားပါတယ်။\nတရုတ်ဝန်ကြီးချုပ် လီချန်းက ဒေသတွင်း ပူးပေါင်းဆောင်ရွက်မှုအဖြစ် “လန်ချန်း-မဲခေါင် ဗီဇာ”ကို ထုတ်ပေးမယ်လို့ မဟာမဲခေါင်ဒေသခွဲ စီးပွားရေး ပူးပေါင်းဆောင်ရွက်မှု ရှစ်ကြိမ်မြောက် အစည်းအဝေးမှာ ကြေညာခဲ့ပြီးခုလို ဗီဇာပေးလာတာဖြစ်ပါတယ်။\nဒီဗီဇာနဲ့ပတ်သတ်လို့ တရုတ်သံရုံးဘက်ကို ဗွီအိုအေက ဆက်သွယ်မေးမြန်းပေမယ့် တရားဝင်ပြန်ဖြေတာမရှိခဲ့ပါဘူး။ ဗွီအိုအေဘက်က သီးသန့်စုံစမ်းမေးမြန်း မှုအရကတော့ ဒီဗီဇာလျှောက်ထားလိုသူတွေဟာ တရုတ်နိုင်ငံဘက်က ကုမ္ပဏီ တခုခု ဒါမှမဟုတ် အစိုးရအဖွဲ့တခုခုနဲ့ပူးတွဲ စီးပွားရေးလုပ်ငန်းလုပ်ကိုင်နေသူ ဖြစ်ဖို့လိုအပ်ပါတယ်။ လျှောက်ထားလိုသူတွေအတွက် တရုတ်နိုင်ငံဘက်က ကုမ္ပဏီ တခုခုဒါမှမဟုတ် အစိုးရအဖွဲ့တခုခုက သီးခြား ထောက်ခံပေးရမှာဖြစ်ပြီး အဲလိုထောက်ခံချက်ရသူမှာသာလျှောက်ထားခွင့်ပြုမှာဖြစ်ပါတယ်။ တခြားကတော့ တရုတ်သံရုံးကပေးတဲ့ ၁နှစ်နေထိုင်ခွင့် စီးပွားရေးဗီဇာ လျှောက်ထားတဲ့ အခါတင်ပြရတဲ့အချက်အလက်တွေ အတိုင်းတင်ပြရတယ်လို့ သိရပါတယ်။\nတရုတ်နိုင်ငံက မြန်မာနိုင်ငံသားတွေကို အလည်ဗီဇာ၊ ကျောင်းသားဗီဇာ၊ စီးပွားရေးဗီဇာ၊ ဂျာနယ်လစ်ဗီဇာ ၂မျိုး စတဲ့ ဗီဇာအမျိုးအစား ၁၆မျိုးပေးတာရှိပြီး အခုဗီဇာနဲ့ဆို အမျိုးအစား ၁၇ မျိုးပေးဖို့ ပြင်ဆင်လာတာဖြစ်ပါတယ်။\nလုံခြုံရေးအရ အမည်မဖော်လိုတဲ့ စီးပွားရေးလေ့လာသုံးသပ်သူ တစ်ဦးကတော့ တရုတ်ဘက်က မြန်မာနဲ့ စီးပွားရေးကဏ္ဍ ပိုပြီးတိုးမြင့်စေချင်တာအပြင်၊ သူတို့ နိုင်ငံဘက်ကမဖွံဖြိုးသေးတဲ့နေရာတွေမှာ စီးပွားရေးအခွင့်အလမ်းပွင့်လာစေဖို့ လုပ်ဆောင်တာဖြစ်မယ်လို့ သူကသုံးသပ်ပါတယ်။\n“အထူးသဖြင့် မြန်မာနိုင်ငံနဲ့ကပ်လျက် တိုးတက်မှုနိမ့်တဲ့ တရုတ်ပြည်သူတွေအတွက် မြန်မာပြည်နဲ့စီးပွားရေးလုပ်ဖို့က သူတို့အတွက်အရေးကြီးတယ်။ ဗီဇာပေးတာ မှာတခုသတိထားဖို့က လိုအပ်ချက်နဲ့ကိုက်ညီသောဆိုတာပါတယ် ဒါကမရှင်းလင်းဘူး လန်ချန်းမဲခေါင်ဗီဇာပေးတယ်ဆိုတာက သူတို့ဘက်ကလည်းဒီလိုဗီဇာ ရချင်တာလည်းဖြစ်နိုင်တယ်။ ဆိုလိုတာက အသားလိုလို့အရိုးပေးတာ။ တဖက်ကလည်း စကစ ခေါင်းဆောင်သွားတဲ့အခါ စီးပွားရေးလုပ်ဖို့ပြောတဲ့အပေါ်တုံ့ပြန် တာလည်းရှိမှာပေါ့ လိုအပ်ချက်ကတော့ ဒီဘက်ကပိုလိုတယ်လေ။ တနိုင်ငံလုံးနဲ့ချီလိုတာပေါ့ ဟိုဘက်ကတော့တရုတ်နိုင်ငံတောင်ပိုင်းအတွက်ပေါ့ နယ်စပ်အပါ အဝင်စီးပွားရေးအရဆက်စပ်မှုပေါ့ ဒါလဲဖြစ်နိုင်ပါတယ်။”\n“လန်ချန်း-မဲခေါင် ဗီဇာ” ဟာ မြန်မာ အပါအဝင် လာအို၊ ဗီယက်နမ်၊ ကမ္ဘောဒီးယား၊ ထိုင်း တို့လည်း ပေးသွားမှာဖြစ်ပါတယ်။",
    "domain": "News",
    "url": "https://burmese.voanews.com/a/lancang-mekong-visa-/7868493.html"
  },
  {
    "id": "bb4f6b60-c00c-406e-8ac7-6997831fb9f0",
    "title": "မြန်မာအပါအဝင် လူ့အခွင့်အရေး လှုပ်ရှားသူတွေကို ကန်နိုင်ငံခြားရေးဝန်ကြီး ဂုဏ်ပြုမည်",
    "text": "အမေရိကန်နိုင်ငံခြားရေးဝန်ကြီးက ချီးမြှင့်တဲ့ ၂၀၂၄ ခုနှစ်အတွက် လူ့အခွင့်အရေးကာကွယ်သူဆု ရရှိသူတွေထဲ မြန်မာနိုင်ငံကလည်း ပါဝင်တယ်လို့ အမေရိကန်နိုင်ငံခြားရေးဌာနက ဒီကနေ့ ဒီဇင်ဘာ ၉ ရက်နေ့မှာ ကြေညာပါတယ်။ မြန်မာနဲ့အတူ Azerbaijan ၊ Bolivia ၊ Colombia ၊ Eswatini ၊ Ghana ၊ Kuwait, Kyrgyz ပြည်ထောင်စုနိုင်ငံတို့လည်း ပါဝင်တယ်လို့ ဆိုပါတယ်။\nမနက်ဖြန် ဒီဇင်ဘာ ၁၀ ရက်၊ အပြည်ပြည်ဆိုင်ရာ လူ့အခွင့်အရေးနေ့ အမေရိကန်နိုင်ငံခြားရေးဌာနမှာ ကျင်းပမယ့် ဒီအခမ်းအနားမှာ နိုင်ငံခြားရေးဝန်ကြီး Antony Blinken တက်ရောက် အမှာစကား ပြောကြားမှာဖြစ်ပြီး အရပ်ဘက်လုံခြုံရေး၊ ဒီမိုကရေစီနဲ့ လူ့အခွင့်ရေးဆိုင်ရာ လက်ထောက် နိုင်ငံခြားရေးဝန်ကြီး Uzra Zeya လည်း တက်ရောက်မှာဖြစ်ကြောင်း အမေရိကန်နိုင်ငံခြားရေးဌာနရဲ့ ထုတ်ပြန်ချက်မှာ ဖော်ပြထားပါတယ်။\nဆုရရှိသူ လူပုဂ္ဂိုလ်တွေရဲ့ အမည်စာရင်းကိုတော့ ကြေညာချက်မှာ ထည့်သွင်း ဖော်ပြထားခြင်း မရှိပါဘူး။\nဒီဆုကို မြန်မာနိုင်ငံက လူရွှင်တော် ဇာဂနာနဲ့ ရိုဟင်ဂျာအရေး တက်ကြွလှုပ်ရှားသူ ကိုဇော်မင်းထွန်းတို့ ၂၀၁၁ ခုနှစ်က လက်ခံ ရရှိခဲ့ဖူးပါတယ်။",
    "domain": "News",
    "url": "https://burmese.voanews.com/a/human-rights-defender-award-antoyn-blinken-/7892687.html"
  },
  {
    "id": "09f2367c-96a1-4eba-b7a1-05dfde1f4a6d",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/8002006.html"
  },
  {
    "id": "7baa37f4-b495-4439-adb5-cbf498c92200",
    "title": "ဝမ်ပေါင်ကြေးနီစီမံကိန်းနေရာတဝိုက် တိုက်ပွဲပြင်းထန်",
    "text": "စစ်ကိုင်းတိုင်းထဲက တရုတ်ကြေးနီထုတ်လုပ်ရေး စီမံကိန်းနေရာတဝိုက် စစ်ကောင်စီတပ်တွေနဲ့ ဒေသခံကာကွယ်ရေးအဖွဲ့ကြား နေ့စဉ်နီးပါး တိုက်ပွဲတွေဖြစ်နေပါတယ်။ တိုက်ပွဲတွေဟာ ရှေ့ဆက်ပြင်းထန်လာနိုင်တဲ့အခြေအနေကို ရန်ကုန်ကပေးပို့တဲ့သတင်းကို အခြေခံပြီး တင်ပြထားပါတယ်။\nစစ်ကိုင်းတိုင်း၊ မုံရွာမြို့အနားတဝိုက်မှာ စစ်ကောင်စီတပ်တွေနဲ့ ပြည်သူ့ကာကွယ်ရေးတပ်တွေကြား တိုက်ပွဲတွေ ဆက်တိုက်ဖြစ်နေပါတယ်။ မုံရွာမြို့နယ်ထဲက ထနောင်းဝင်းရွာဘက်မှာဆို တိုက်ပွဲပြင်းထန်နေတာ တပတ်လောက်ရှိပြီလို့ ဒီတိုက်ပွဲမှာ ပါဝင်နေသူတဦးက VOA ကိုပြောပါတယ်။ တိုက်ပွဲတွေပိုပြီး ကျယ်ပြန့်လာနိုင်တဲ့ အခြေအနေကြောင့် မုံရွာမြို့ အနောက်ဘက်ကမ်းမှာရှိတဲ့ တရုတ်ကြေးနီစီမံကိန်းနေရာတွေကို လုံခြုံရေးပေးနိုင်ဖို့ စစ်ကောင်စီက လုံခြုံရေးတွေ ထပ်စေလွှတ်နိုင်တယ်လို့ တွက်နေကြပါတယ်။\n\"လုံခြုံရေးကတော့ တိုးမှာ၊ ဟိုတခါတုန်းက လက်ပံတောင်းကိုပို့မဲ့ အက်ဆစ်ကားတွေ ကျနော်တို့ ဖြတ်တိုက်ထားတယ်၊ တိုးမှာ။ ကျနော်တို့ လက်ပံတောင်းနဲ့ ပက်သက်ပြီး နှစ်လအတွင်းမှာကို အထိအတွေ့ကများတယ်၊ သူတို့ကုမ္ပဏီနဲ့ ပတ်သက်ပြီးတော့ပေါ့။ (စစ်ကား) ငါးစီးကို ဖြတ်တိုက်လိုက်တဲ့ စစ်ကြောင်းက အခုထိ ပြန်မဆုတ်သေးတာ။ အခုဒီနေ့ သူတို့ ထနောင်းဝင်းမှာ မွှေနေတယ်။ အခုတိုက်ပွဲဖြစ်တော့မှာမို့။\"\nကြေးနီစီမံကိန်းဆီပို့မယ့် အက်ဆစ်ကားတွေ တိုက်ခိုက်ခံရပြီးနောက် စစ်ကောင်စီတပ်က မုံရွာအရှေ့ဘက်ကမ်းကို ဖိပြီး တိုက်ခိုက်လာတယ်လို့ ယင်းမာပင်မြို့က မြောက်ယမား ပြည်သူ့ကာကွယ်ရေးတပ်ဖွဲ့ရဲ့ တာဝန်ခံက ပြောပါတယ်။ မုံရွာမြို့မှာအခြေစိုက်တဲ့ အနောက်မြောက်တိုင်းစစ်ဌာနချုပ် (နမခ) အနားမှာလည်း တိုက်ပွဲတွေ ဖြစ်နေတယ်လို့ ခုလိုပြောပြပါတယ်။\n\"သူတို့ဘက်က အင်အားဖြည့်မယ်ဆိုရင်တော့ ထိတွေ့တိုက်ပွဲကတော့ ဖြစ်မှာပဲ။ ဆိုတော့ အင်အားမဖြည့်တောင်မှ ကျနော်တို့နဲ့ မကြာမကြာ တိုက်ပွဲတွေ ဖြစ်နေတာဆိုတော့။ တရုတ်စီမံကိန်းတွေကို ကာကွယ်မယ်၊ တရုတ်စီမံကိန်းတွေကို လုံခြုံရေး တိုးမြှင့်ပေးမယ်ဆိုရင် တိုက်ပွဲက အကြီးအကျယ် ဆက်ပြီး ဖြစ်လာနိုင်တဲ့အလားအလာ ရှိတာပေါ့။ လွန်ခဲ့တဲ့ ၃-၄-၅ ရက်ကနေ အခုအချိန်အထိက နမခဌာနချုပ်အနီးမှာ (ကျနော်တို့) စစ်ကြောင်းပတ်ချာလည် ထိုးနေတဲ့အနေအထားရှိတယ်။ စစ်ကောင်စီရဲ့ တပ်ဖွဲ့ဝင်တွေက အက်ဆစ်ကားတွေပေါ်မှာ ပါလာတာပေါ့နော်။ အဲဒါတွေနဲ့ ပတ်သက်ပြီး ကျနော်တို့ ပစ်ခတ် တိုက်ခိုက်ခဲ့တာရှိတယ်။ အဲဒါတွေရဲ့ နောက်ဆက်တွဲ စစ်ကောင်စီက ချေမှုန်းရေးတွေ လုပ်နေတာတော့ ရှိတယ်။\"\nလက်ပံတောင်းနဲ့ စံပယ်တောင် ကြေးနီစီမံကိန်းတွေမှာ အလုပ်ဝင်နေတဲ့ ဝန်ထမ်းတွေကို အလုပ်ထွက်ကြဖို့ ဆားလင်းကြီးမြို့နယ် ပြည်သူ့ အုပ်ချုပ်ရေးအဖွဲ့က ပြီးခဲ့တဲ့ရက်ပိုင်းက ထပ်မံ ကြေညာထားပါတယ်။ Myanmar Wanbao ကြေးနီထုတ်လုပ်ရေး ကုမ္ပဏီဘက်ကတော့ တစုံတရာ တုံ့ပြန်ခြင်းမရှိသေးပါဘူး။ ဒါပေမဲ့ တရုတ်အစိုးရကတော့ မြန်မာနိုင်ငံထဲက တရုတ်စီမံကိန်းတွေကို ကာကွယ်ဖို့ လုံခြုံရေးတပ်ဖွဲ့ဝင်တွေကို စေလွှတ်မယ်ဆိုပြီး ကမ်းလှမ်းတယ်ဆိုတဲ့ သတင်းတွေထွက်ပေါ်ခဲ့ပါတယ်။\nအမျိုးသားညီညွတ်ရေးအစိုးရ NUG ကလည်း စစ်ကိုင်း၊ မန္တလေးနဲ့ မကွေးတိုင်းမှာ ဝန်ကြီးဌာနရုံးတွေ ဖွင့်မယ်လို့ မကြာသေးခင်က ပြောထားပါတယ်။ ပြည်သူ့ကာကွယ်ရေးတပ်မတော် (မန္တလေး) ကလည်း ၂၀၂၅ ခုနှစ်အတွင်း စစ်ကိုင်းတိုင်းထဲမှာ တပ်မဟာအသစ်တခုကို တိုးချဲ့ဖွဲ့စည်းသွားမယ်လို့ ကြေညာထားပါတယ်။ ဒါကြောင့် စစ်ရေး ကျယ်ပြန့်လာနိုင်ခြေနေနဲ့ လုံခြုံရေးတိုးပြီး ချထားလာနိုင်ခြေတွေကို ဒေသခံ ကာကွယ်ရေးတပ်ဖွဲ့ဝင်တွေ တွက်ဆထားကြတာ ဖြစ်ပါတယ်။",
    "domain": "News",
    "url": "https://burmese.voanews.com/a/fightings-near-wang-bao-copper-mining/7940240.html"
  },
  {
    "id": "0c9cd555-a04b-4019-afbc-2fd2bd41534a",
    "title": "ဒေါ်အောင်ဆန်းစုကြည်ကို ချက်ခြင်းလွှတ်ပေးဖို့ စင်္ကာပူ နိုင်ငံခြားရေးဝန်ကြီးတောင်းဆို",
    "text": "အထိန်းသိမ်းခံနေရတဲ့ ဒေါ်အောင်ဆန်းစုကြည်ဟာ မြန်မာနိုင်ငံ အမျိုးသားပြန်လည်သင့်မြတ်ရေးအတွက် အရေးကြီးတာကြောင့် ချက်ခြင်းပြန်လွှတ်ပေးဖို့ မြန်မာစစ်ကောင်စီကို စင်္ကာပူနိုင်ငံခြားရေးဝန်ကြီးDr Vivian Balakrishnan ကတောင်းဆိုလိုက်ပါတယ်။\nမြန်မာစစ်ကောင်စီ အာဏာသိမ်းပြီး လေးနှစ်နီးပါးအကြာ ပဋိပက္ခတွေကြား မြန်မာပြည်သူတွေရဲ့ အခက်အခဲနဲ့ အကြပ်အတည်း ဆိုးဆိုးဝါးဝါး ရင်ဆိုင်နေတဲ့အကြောင်း ဒီနေ့ ထိုင်းနိုင်ငံ ဘန်ကောက်မြို့မှာ ကျင်းပတဲ့ မြန်မာ့အရေး အလွတ်သဘော ညှိနှိုင်းဆွေးနွေးပွဲအပြီး ကြေညာချက်ထုတ်ပြန်တာဖြစ်ပါတယ်။\nအာဆီယံ ဘုံသဘောတူညီချက်တွေကို လိုက်နာအကောင်အထည်ဖေါ်ဖို့ကိုလည်း စင်္ကာပူနိုင်ငံခြားရေးဝန်ကြီးက မြန်မာစစ်ကောင်စီကို တိုက်တွန်းလိုက်ပါတယ်။ မြန်မာနိုင်ငံအရေး သက်ဆိုင်သူ အားလုံးပါဝင်တဲ့ အစည်းအဝေး တခု အာဆီယံက ကမကထလုပ် ကျင်းပနိုင်ခြေ အပေါ် စင်္ကာပူနိုင်ငံအနေနဲ့ ထောက်ခံကြောင်းလည်း စင်္ကာပူနိုင်ငံခြားရေးဝန်ကြီး Dr Vivian Balakrishnan က ပြောပါတယ်။\nဒီနေ့အစည်းအဝေးကို အိမ်ရှင်အဖြစ် လက်ခံကျင်းပပေးတဲ့အတွက် ထိုင်းနိုင်ငံခြားရေးဝန်ကြီး Maris Sangiampongsaကို ကျေးဇူးတင်တဲ့အကြောင်း ကြေညာချက် ထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/singapore-foreign-minister-ask-to-release-daw-aung-san-suu-kyi-/7908220.html"
  },
  {
    "id": "266a32a6-17fa-469f-836e-d52f1a385d61",
    "title": "ဗိုလ်ချုပ်အောင်ဆန်းဇနီး ဒေါ်ခင်ကြည် ၃၆ နှစ်ပြည့် အောက်မေ့ဘွယ်နေ့ ဒေါ် အောင်ဆန်းစုကြည်သားငယ် ဂါရဝပြု",
    "text": "အာဇာနည်ခေါင်းဆောင်ကြီး ဗိုလ်ချုပ်အောင်ဆန်းရဲ့ဇနီးဖြစ်သူ ဒေါ်ခင်ကြည် ကွယ်လွန်ခြင်း ၃၆ နှစ်တင်းတင်းပြည့်တဲ့နေ့ ဒီကနေ့ ဒီဇင်ဘာလ ၂၇ရက်မှာ ဒေါ်ခင်ကြည်ရဲ့ မြေးဖြစ်သူ သမီး ဒေါ်အောင်ဆန်းစုကြည်ရဲ့ သားအငယ်ကိုထိန်လင်း-Kim Aris က သူ့ရဲ့လူမှုကွန်ရက်စာမျက်နှာကနေ ရှိခိုးဂါရဝပြုပါကြောင်း အမှတ်တရဖော်ပြခဲ့ပါတယ်။ ဒေါ်ခင်ကြည်ဟာ မြန်မာနိုင်ငံမှာ စစ်အာဏာရှင်ဆန့်ကျင်ရေး ၈၈၈၈ ၈လေးလုံးအရေးတော်ပုံကြီးဖြစ်ပွားနေချိန် ၁၉၈၈ ခုနှစ် ဒီဇင်ဘာလ ၂၇ရက်နေ့မှာ ကွယ်လွန်ခဲ့တာပါ။ သားသမီး(၄)ဦး ရှိခဲ့ပြီး ကွယ်လွန်ချိန်မှာ သားအကြီးဦးအောင်ဆန်းဦးနဲ့ သမီးငယ်ဒေါ်အောင်ဆန်းစုကြည်ကျန်ရစ်ခဲ့ပါတယ်။\nအာဇာနည်ခေါင်းဆောင်ကြီး ဗိုလ်ချုပ်အောင်ဆန်းရဲ့ဇနီးဖြစ်သူ ဒေါ်ခင်ကြည်ရဲ့ ဈာပနအခမ်းအနားကျင်းပမယ့်အချိန် လူစုလူဝေး မလုပ်ဖို့ တင်းကျပ်ထားတဲ့ စစ်အုပ်ချုပ်ရေးအောက် ပိတ်ပင်တားဆီးဖမ်းဆီးမှုတွေကြားကနေ ဗိုလ်ချုပ်အောင်ဆန်းရဲ့ဇနီးဒေါ်ခင်ကြည်ရဲ့ နောက်ဆုံးခရီးကို ပို့ဆောင်ပေးခဲ့တဲ့ မြန်မာပြည်သူတွေအကြောင်းကိုလည်း ကိုထိန်လင်း-Kim Aris ကအမှတ်တရ ရေးသားမှတ်တမ်းဖော်ပြခဲ့ပါတယ်။\nကိုထိန်လင်း-Kim Aris ရဲ့ ငယ်ဘဝကနေ စပြီး အဖွားဖြစ်သူကွယ်လွန်ချိန်ကာလ−သူရေးသားဖော်ပြခဲ့တာကတော့−၁၀နှစ်သားကလေးအရွယ်- (၁၉၈၇)ခု ကျွန်တော် အသက် (၁၀)နှစ်မှာ ရန်ကုန်ပြန်ခဲ့တယ်။ ဖွားဖွားက ကြီးမှူးပြီး ဖေဖေ၊ မေမေတို့က ရှင်ပြုပေးခဲ့ပါတယ်။ ကိုရင် ဝတ်ရပါတယ်။ နောက် သိပ်မကြာတဲ့ ကာလ၊ (၁၉၈၈) မှာ ဖွားဖွား မကျန်းမာလို့ မေမေ ဖွားဖွားဆီကို ပြန်ရောက်သွားခဲ့တယ်။ ၈၈ အရေးအခင်းကြီး ဖြစ်တယ်။ (၂၇ ရက် ဒီဇင်ဘာ ၁၉၈၈) မှာ ဖွားဖွား ဆုံးပါတယ်။ လူစုလူဝေး မလုပ်ဖို့ တင်းကျပ်ထားတဲ့ စစ်အုပ်ချုပ်ရေး ဥပေဒကို အာခံပြီး ဖိုးဖိုး နဲ့ ဖွားဖွားကို ချစ်တဲ့ မြန်မာပြည်သူတွေအများကြီးဟာ ဖွားဖွားဈာပနကို လိုက်ပို့ကြပါတယ်။ ဖိုးဖိုး (ဗိုလ်ချုပ်အောင်ဆန်း) နဲ့ ဖွားဖွား(ဒေါ်ခင်ကြည်)လိုပဲ နိုင်ငံချစ်စိတ် အပြည့်ရှိတဲ့ မေမေ့ (ဒေါ်အောင်ဆန်းစုကြည်)ဟာလည်း ပြတ်သားတဲ့ ဆုံးဖြတ်ချက် တစ်ခုကို ချခဲ့တယ်။ ကျွန်တော်တို့ မိသားစုအတွက်လည်း ကံကြမ္မာ အပြောင်းအလဲ အကြီးကြီးတစ်ခု ဖြစ်ခဲ့ပါတယ်။ မြန်မာနိုင်ငံအတွက်ရော၊ မေမေအတွက်ပါ စံပြုစရာဖြစ်ခဲ့တဲ့ ဖွားဖွားကို ဒီနေရာကနေ ရှိခိုးဂါရဝ ပြုလိုက်ရပါတယ်ခင်ဗျာ။ ဖွားဖွားနဲ့ ပတ်သက်တဲ့ အမှတ်ရစရာများ ဓာတ်ပုံများရှိရင် ဒီမှာလာပြီး မျှဝေပြောပြပေးပါခင်ဗျာလို့ မြေးဖြစ်သူ ကင်အဲရစ်က ဂါရဝပြု အမှတ်တရစကားပြောခဲ့တာပါ။\n၂၀၂၁ခုနှစ် မြန်မာနိုင်ငံမှာ စစ်တပ်အာဏာသိမ်းလိုက်ချိန်ကတည်းကစပြီး နှစ်ရှည်ထောင်ဒဏ်ကျခံနေရဆဲ မိခင်ဒေါ်အောင်ဆန်းစုကြည်ရဲ့ ကျန်းမာရေးကို စိုးရိမ်ကြောင်း- စစ်ကောင်စီကိုလည်း မိခင်နဲ့တွေ့ဆုံခွင့်ပေးဖို့ မိခင် ဒေါ်အောင်ဆန်းစုကြည်ကို အမြန်ဆုံးလွှတ်ပေးဖို့ ဒေါ်အောင်ဆန်းစုကြည်ရဲ့ သားအငယ်ကိုထိန်လင်း-Kim Aris က သူ့ရဲ့လူမှုကွန်ရက်စာမျက်နှာကနေ ရေးသားဖော်ပြတောင်းဆိုလေ့ရှိပါတယ်။ ဒေါ်အောင်ဆန်းစုကြည်ကိုတွေ့ဆုံခွင့်ကို သားဖြစ်သူနဲ့ ရှေ့နေတွေက အကြိမ်ကြိမ်တောင်းဆိုခဲ့ပေမဲ့ မိသားစုဝင်အပါအဝင် သူမရဲ့ရှေ့နေတွေနဲ့ပါတွေ့ဆုံခွင့် စစ်ကောင်စီဘက်က ပိတ်ပင်ကန့်သတ်ထားဆဲဖြစ်ပါတယ်။",
    "domain": "News",
    "url": "https://burmese.voanews.com/a/daw-khin-kyi-memorial-/7915622.html"
  },
  {
    "id": "f0200138-2a42-4609-aaf0-831c106bfd23",
    "title": "မြန်မာနယ်စပ်ဒေသ ထိုင်းနိုင်ငံတွင်း ပြင်းထန်ဝမ်းပျက်ဝမ်းလျှော သတိပေးချက်ထုတ်ပြန်",
    "text": "ထိုင်း-မြန်မာ နယ်စပ်တာ့ခရိုင်အတွင်း ပြင်းထန်ဝမ်းပျက်ဝမ်းလျှောရောဂါကို မြန်မာနိုင်ငံသား နစ်ဦး ထံကနေ နောက်ထပ်တွေ့ရတဲ့အတွက် ထိုင်းဘက်ခြမ်းမှာ ရောဂါကာကွယ်တာဆီးရေးလုပ်ငန်းတွေကို တိုးမြှင့်လုပ်ဆောင်နေပြီး သတိပေးချက်တွေကို ထုတ်ပြန်နေပါတယ်။ နယ်စပ်က အဝင်အထွက်တွေကိုလည်းပိုမိုတင်းကြပ်စစ်ဆေးနေပါတယ်။ ဗွီအိုအေသတင်းထောက်မအေးအေးမာကသတင်းပေးပို့ထားပါတယ်။\nကရင်ပြည်နယ်၊ မြဝတီမြို့နယ်၊ ရွှေကုက္ကိုလ်ဒေသမှာ ပြင်းထန်ဝမ်းပျက်ဝမ်းလျှောရောဂါဆက်လက်ဖြစ်ပွားနေပြီး ဇန်နဝါရီလ ၁၂ရက်နေအထိ ထိုင်းဘက်ခြမ်းမှာ နောက်ထပ် ရောဂါပိုးတွေရှိရတဲ့ မြန်မာအမျိုးသားနှစ်ဦး ထပ်မံတွေရှိခဲ့တာပါ။ ဒီအတွက် ထိုင်းနိုင်ငံ တာ့ခရိုင် အတွင်းက မြို့နယ်တွေအတွင်း ရောဂါကာကွယ်ရေးလုပ်ငန်းများ တိုးမြင့်လုပ်ဆောင်နေပြီး ပြင်းထန်ဝမ်းပျက်ဝမ်းလျှောရောဂါသတိပေးချက်တွေကို ထိုင်းနိုင်ငံ တာ့ခ်ခရိုင် ပြည်သူ့ကျန်းမာရေးအဖွဲ့ ထုတ်ပြန်ထားပါတယ်။ လတ်တလောမှာတော့ မြန်မာနိုင်ငံသားရောဂါကူးဆက်သူနှစ်ဦး မဲပ ကျေးရွာအုပ်စုအတွင်း တွေရှိခဲ့တယ်လို့ ထိုင်းဘက်က သတင်းထုတ်ပြန်ခဲ့ပါတယ်။ ဒီအမျိုးသားနှစ်ဦးဟာ မြန်မာနိုင်ငံဘက်ကနေ လယ်ယာလုပ်ငန်း လုပ်ကိုင်ပြီးပြန်လာပြီးတဲ့နောက် အခုလိုကူးစက်လာတာလို့လည်းဆိုပါတယ်။ ပြင်းထန်ဝမ်းပျက်ဝမ်းလျှောရောဂါကူးစက်နေတဲ့လူနာနှစ်ဦးကိုတော့ နယ်စပ်က ကပ်ရောဂါ တိုက်ဖျက်ရေး ဌာနမှာဆေးကုသပေးနေတယ်လို့လည်းဆိုပါတယ်။\nမြန်မာရွှေပြောင်းအလုပ်သမားတွေအများဆုံးဝင်ပေါက်ထွက်ပေါက်ဖြစ်တဲ့ တာ့ခ်ခရိုင်ထဲမှာ ကူးစက်ရောဂါတွေထပ်မဖြစ်လာစေဖို့ ရွှေပြောင်းအလုပ်သမားတွေနေအနေနဲ့ သန့်ရှင်းမှုက အဓိကလိုအပ်ချက်ဖြစ်တယ်လို့ ထိုင်းမြန်မာနယ်စပ်မှာကျန်းမာရေးလုပ်ငန်းတွေလုပ်ကိုင်နေတဲ့ဒေါက်တာရဲဇာနည်က VOA ကိုပြောပါတယ်။\n\"ပေးချင်တဲ့ မက်ဆေ့စ်ကတော့ ကျနော်တို့ သန့်လေးသန့်နေရမယ် ဝမ်းရောဂါမဖြစ်ပွားအောင် အစားအစားသန့်ရမယ် လက်သန့်ရမယ် ရေသန့်ရမယ် ပတ်ဝန်းကျင်သန့်ရမယ် သန့်လေးသန့်နဲ့နေမယ်ဆိုရင် ဝမ်းရောဂါကူးစက်မူ့လျော့သွားမယ်။\"\nအခုဆိုရင် မြန်မာနိုင်ငံမြ၀တီခရိုင်အတွင်းမှာပြင်းထန်ဝမ်းပျက်ဝမ်းလျှောရောဂါကြောင့် သေဆုံးသူတွေ ရှိလာသလို ရောဂါပြင်းထန်သူတွေ ရာနဲ့ချီရှိတဲ့အတွက် ထိုင်းဘက်ခြမ်းက ကာကွယ်တားဆီးရေးတွေ သတိပေးချက်တေွကို အဆက်မပြတ်ထုတ်ပြန်နေပါတယ် ။ ပြင်းထန်ဝမ်းပျက်ဝမ်းလျှောရောဂါဖြစ်မယ်ဆိုရင် ဘယ်လိုတွေလုပ်ဆောင်သင့်သလဲဆိုတာကိုလည်း ဒေါက်တာရဲဇာနည်က အခုလို ပြောပြပါတယ်။\n\"ကူးစက်မူ့တွေရှိခဲ့ရင် ဆုံးရှုံးသွားတဲ့ ရေဓါတ်တွေအတွက် ဓါတ်ဆားရေသောက်ရပါမယ်၊ တကယ်လို့အန္တရယ်ဖြစ်မယ့်လက္ခဏာတွေပေါ်ပေါက်မယ်ဆိုရင်တော့ဆေးရုံကိုသွားရမယ်။\"\nအခုရက်ပိုင်းရာသီဥတုက အအေးဓါတ်ပိုများလာနေတာကြောင့်လည်း ရောဂါကူးစက်သူ ပိုများလာနိုင်တယ်လို့ ထိုင်း ကျန်းမာရေးအဖွဲ့တွေက သတိပေးချက်ထုတ်ပြန်ထားပါတယ်။ ရောဂါကူးစက်လာနိုင်တဲ့ နယ်စပ် ဝင်ပေါက် ဖြတ်ကျော်ရေးလမ်ကြောင်း တွေမှာတော့ ထိုင်းနယ်ခြားစောင့်တပ် နဲ့ ကျန်းမာရေးဝန်ထမ်း တွေ ပူးတွဲ တာဝန်ယူပြီး စောင့်ကြည့်နေကြသလို ထိုင်းဘက်က ကျေးရွာတွေမှာလည်း ကျန်းမာရေး သတိပေးချက် ပညာပေးလုပ်ငန်းတွေ လုပ်ဆောင်နေပါတယ်။",
    "domain": "News",
    "url": "https://burmese.voanews.com/a/7935248.html"
  },
  {
    "id": "847d7b50-0d41-47b6-a1a1-6932354642ee",
    "title": "ကချင်ပြည်နယ်တွင်း စက်သုံးဆီ စားသောက်ကုန် ဆေးဝါးပြတ်လပ်နေ",
    "text": "တရုတ်-မြန်မာ နယ်စပ်ကုန်စည်ဂိတ်တွေကို တရုတ်ဘက်ကပိတ်ထားတဲ့အပြင် ပြည်တွင်း ကုန်စည်ပို့ ဆောင်ရေးလမ်းကြောင်းတွေကိုလည်း ပိတ်ထားတဲ့အတွက် ကချင်ပြည်နယ်မှာ စက်သုံးဆီ၊ စားသောက်ကုန်နဲ့ ဆေးဝါး ဝယ်ယူရခက်ခဲနေသလို ပူတာအိုမြို့မှာလည်း ဈေးကြီးပေးဝယ်ယူ နေရတယ်လို့ ဒေသခံတွေက ပြောပါတယ်။ အရင်က တရုတ်ဘက်ကနေ ဝင်လာတဲ့ စက်သုံးဆီ အပါအဝင် ကုန်စည်လက်ကျန်ကိုသာ အဓိက အားထားနေရပြီး ကုန်စည်ပြတ်လပ်မှာကိုလည်း ဒေသခံတွေ စိုးရိမ်နေကြပါတယ်။ ဒီအကြောင်း ရန်ကုန်ကပေးပို့ထားတဲ့သတင်းကို အခြေခံပြီး ကိုဇော်ဝင်းလှိုင်က တင်ပြပေးထားပါတယ်။\nကချင်ပြည်နယ်မှာ စက်သုံးဆီတင်သွင်းခွင့် ပိတ်ထားသလို စားသောက်ကုန်အဓိက အားထားနေရတဲ့ ကုန်သွယ်ရေးလမ်းကြောင်းတွေလည်း ပြန်မဖွင့်သေးလို့ ဒေသတွင်းမှာ စက်သုံးဆီ၊ ဆေးဝါးနဲ့ စားသောက်ကုန်ဈေးနှုန်းတွေ တက်နေတယ်လို့ ဒေသခံတွေက ပြောပါတယ်။ ပူတာအိုမြို့မှာဆိုရင် စက်သုံးဆီဈေးနှုန်းနဲ့ ကုန်စည်ဈေးနှုန်းတွေ အတက်ဘက်မှာသာ ရှိနေပြီး ကျန်းမာရေးအတွက် မဖြစ်မနေလိုအပ်တဲ့ ဆေးဝါးတချို့လည်း ပြတ်လပ်နေတယ်လို့ ပူတာအိုမြို့ခံတဦးက ဗွီအိုအေကို ပြောပါတယ်။\n\"စက်သုံးဆီတလီတာကို တသောင်းခွဲ (၁၅,၀၀၀) ရှိတယ်။ တခြား စားသောက်ကုန်ဈေးတွေလည်း အကုန်လုံး နည်းနည်းပါးပါး ပုံမှန်ဈေးတက်ကြတယ်။ ဆေးဝါးလည်း ရှားပါးတာပေါ့။ တချို့ဆေးတွေက မရှိဘူး။ ပြတ်လပ်တဲ့သဘောပေါ့။\"\nကချင်ပြည်နယ်မှာ စစ်ကောင်စီနဲ့ KIA ကြား တိုက်ပွဲတွေအတွင်း ပြီးခဲ့တဲ့ နိုဝင်ဘာလက ကံပိုင်တည် (ကန်ပိုက်တီ) မြို့ကို KIA ဘက်က သိမ်းပိုက်ခဲ့ပြီး နယ်စပ်ကုန်သွယ်ရေးဂိတ်ကိုလည်း ထိန်းချုပ် လိုက်ပါတယ်။ ကုန်စည်သယ်ယူခွင့်လမ်းကြောင်း ပုံမှန်မရှိလို့ ကုန်ပစ္စည်းလက်ကျန်တွေကိုသာ ဈေးကြီးပေးဝယ်ယူနေရတယ်လို့ မြို့ခံက ဆက်ပြောပါတယ်။\n\"စားသောက်ကုန်နဲ့ စက်သုံးဆီကတော့ ကံပိုင်တည်လမ်းကိုအားကိုးပြီး တရုတ်ဘက်ကနေ ဝင်လာတာ ပေါ့။ မြစ်ကြီးနားမြို့ကို ပတ်ပြီးတော့မှ။ အဲဒါက တိုက်ပွဲကြောင့်ပိတ်လိုက်တော့ ဒီဘက်မှာ စက်သုံးဆီ၊ စားသောက်ကုန် အကုန်ဈေးတက်တယ်။ သူတို့လမ်းဖွင့်ချိန်မှာ ဝင်လာတဲ့ကုန်စည်တွေပေါ့။ အခုတော့ တိုက်ပွဲကြောင့် အကုန်ပိတ်ထားတယ်။ ဒီအချိန်ကျတော့ မဝင်လာဘူးပေါ့။ တချို့ကုန်တွေကတော့ မန္တလေးဘက်ကနေ ကားအသေးနဲ့ နည်းနည်းပါးပါးဝင်တယ်။ ဒါပေမဲ့စက်သုံးဆီကျတော့ မန္တလေးဘက်ကနေ သယ်ယူခွင့်မပြုဘူး။ ဟိုတုန်းက လမ်းဖွင့်တဲ့အချိန်မှာလာတဲ့ ဆီလောက်ပါပဲ၊ဒီမှာ အောင်းထားတဲ့ဟာတွေပါ။ ဒါတွေပဲ သုံးနေကြတာပဲ။ ဈေးကြီးပေး သုံးနေကြတာပေါ့။\"\nဒါ့အပြင် ဒေသခံပြည်သူတွေအတွက် ကျန်းမာရေးအတွက် မဖြစ်မနေလိုအပ်တဲ့ ဆေးဝါးတချို့လည်း ဝယ်မရဘူးလို့ဆက်ပြောပါတယ်။\n\"ဆေးဝါးကတော့ ဝယ်လို့မရဘူး။ ပူတာအိုမြို့ပေါ်လောက်ပဲ နည်းနည်းပါးပါးရချင်ရမယ်။ ဒီမြို့ကနေ တခြားနေရာဘက်မှာတော့ တော်တော်ရှားတယ်။ အခက်အခဲတော့ တော်တော်ရှိနေတာပါ။ စားသောက်ကုန်ကတော့ မြစ်ကြီးနားဘက်ကနေ နည်းနည်းပါးပါး တခါတလေဝင်တယ်။\"\nကချင်နဲ့ ရှမ်းမြောက်ဘက်က စစ်ကောင်စီတပ်နဲ့ တိုင်းရင်းသားလက်နက်ကိုင်အဖွဲ့တွေရဲ့ စစ်ရေး ပြင်းထန်နေတဲ့တိုက်ပွဲတွေကြောင့် တရုတ်-မြန်မာ နယ်စပ်ကုန်သွယ်ရေး ဂိတ်တွေရဲ့ ကုန်စည်ပို့ဆောင် ဆက်သွယ်ရေးအခြေအနေဟာပုံမှန်အနေအထားမှာ ရှိမနေပါဘူး။ နယ်စပ်ဘက်က ဝင်လာတဲ့ လမ်းကြောင်းတွေကိုလည်း ပိတ်ပင်ထားသလိုပြည်တွင်းမှာရှိနေတဲ့ ကုန်စည်သယ်ယူခွင့်ကိုလည်း စစ်ကောင်စီအပါအဝင် လက်နက်ကိုင်အဖွဲ့တွေဘက်က ကန့်သတ်ထားတာတွေကြောင့် ဒေသတွင်းမှာ စက်သုံးဆီအပါအဝင် စားသောက်ကုန်နဲ့ ဆေးဝါး ပြတ်လပ်နေပြီး အခက်အခဲတွေကြုံနေရတယ်လို့ ဒေသခံတွေက ဗွီအိုအေကို ပြောပါတယ်။",
    "domain": "News",
    "url": "https://burmese.voanews.com/a/china-myanmar-border-gate-close-comodities-prices-are-up-/7889657.html"
  },
  {
    "id": "2b446de5-a40d-4f54-a412-b6065277303a",
    "title": "မြန်မာနိုင်ငံလူ့အခွင့်အရေးဆိုင်ရာ ကုလအထူးသံရဲ့ အစီရင်ခံစာ",
    "text": "မြန်မာနိုင်ငံလူ့အခွင့်အရေးဆိုင်ရာ ကုလအထူးသံရဲ့ အစီရင်ခံစာ\nကမ္ဘာကြီးရဲ့ အာရုံစိုက်မှုမရတဲ့ မြန်မာနိုင်ငံမှာ လူမမြင်ကြတဲ့ ပဋိပက္ခကြီး ဖြစ်နေတယ်လို့ မြန်မာနိုင်ငံ လူ့အခွင့်အရေးဆိုင်ရာ ကုလသမဂ္ဂ လူ့အခွင့်အရေးထူး သံတမန် Tom Andrews က ဖော်ပြပြောဆိုလိုက်ပါတယ်။ နိုင်ငံတကာက အလေးမထားတဲ့အတွက် ပြည်သူတွေအပေါ် ဆိုးဝါးတဲ့ရက်စက်မှုတွေကို အုပ်ချုပ်သူတွေက လုပ်နေနိုင်ရုံကမက လုပ်ဖို့ အထောက်အပံ့ပေးရာ ရောက်နေတယ်လို့ ကုလသမဂ္ဂ အထွေထွေညီလာခံကို တင်ပြတဲ့ အစီရင်ခံစာမှာ အသေးစိတ်ရေးသားထားပါတယ်။\nTom Andrews ရေးသားပြုစုတဲ့ အစီရင်ခံစာကို အတွင်းရေးမှူးချုပ် António Guterres က အထွေထွေညီလာခံမှာ အောက်တိုဘာလတုန်းက တင်ပြခဲ့တာဖြစ်ပြီး အစီရင်ခံစာ အသေးစိတ်ကို ကုလသမဂ္ဂက သောကြာနေ့က ထုတ်ပြန်ခဲ့တာပါ။\nစစ်ပွဲတွေမှာ အရေးနိမ့်နေပြီး ဆောက်တည်ရာမရ ဖြစ်နေတဲ့ မြန်မာအာဏာသိမ်း စစ်ကောင်စီဟာ အတိုက်အခံအင်အားစုတွေ အခြေစိုက်တဲ့ ဒေသကကျေးရွာတွေကို ပစ်မှတ်ထားတိုက်ခိုက်နေပြီး၊ ခေါင်းဖြတ်သတ်တာ၊ အုပ်စုဖွဲ့ မုဒိမ်းကျင့်တာ၊ ညှင်းပန်းနှိပ်စက်တာတွေ ကျူးလွန်နေတယ်လို့ မြန်မာနိုင်ငံဆိုင်ရာ ကုလသမဂ္ဂ လူ့အခွင့်အရေးထူးကိုယ်စားလှယ် Tom Andrews ရဲ့ အစီရင်ခံစာမှာ ဖေါ်ပြထားပါတယ်။\nညှင်းပန်းနှိပ်စက် သတ်ဖြတ်ခံရသူတွေထဲမှာ ကလေးငယ်တွေ၊ အမျိုးသမီးတွေ၊ သက်ကြီးရွယ်အိုတွေလည်း ပါဝင်တာကိုလည်း ပြောထားပါတယ်။ စစ်ရေးအရ အရေးနိမ့်နေပြီး နယ်မြေတွေ လက်လွတ်ဆုံးရှုံးနေရတဲ့ မြန်မာစစ်တပ်ဟာ သူတို့ မထိန်းချုပ်နိုင်တော့တဲ့ မြို့ရွာတွေကို ခေတ်မှီ စစ်လက်နက်ပစ္စည်းတွေ အသုံးပြုပြီး တိုက်ခိုက်ဖျက်စီးနေသလို အရပ်သားတွေအပေါ် တိုက်ခိုက်နေတာတွေကို အသေးစိတ် ဖော်ပြထားပါတယ်။နိုင်ငံတကာ အသိုင်းအဝိုင်းအနေနဲ့ အခြားကိစ္စရပ်တွေအပေါ်မှာ အာရုံစူးစိုက်နေပြီး မြန်မာ့အရေးကို အလေးမပေးနိုင် ဖြစ်နေတဲ့အတွက် မြန်မာနိုင်ငံကို မမြင်နိုင်တဲ့ ပဋိပက္ခတခု invisible crisis လို့ အထူးကိုယ်စားလှယ်က ဖေါ်ညွှန်းထားပါတယ်။\nမြန်မာနိုင်ငံက ရက်စက်ကြမ်းကြုတ်မှုတွေ ပိုဆိုးလာရတာဟာ တချို့အစိုးရတွေအနေနဲ့ စစ်လက်နှက်ပစ္စည်းတွေ၊ လေယာဉ်ဆီတွေကို စစ်ကောင်စီထံကို တင်သွင်းခွင့်ပြုနေတာ၊ ဒါမှမဟုတ် တက်ကြွကြွ ကူညီနေတာတွေကြောင့် ဖြစ်တယ်လို့လည်း လူ့အခွင့်အရေး အထူးသံတမန် Tom Andrews ကပြောထားပါတယ်။\nဘယ်နိုင်ငံတွေလဲဆိုတာတော့ သူ့ရဲ့ အစီရင်ခံစာထဲမှာ ဖော်ပြထားခြင်း မရှိပါဘူး။ ဒါပေမဲ့ စစ်ကောင်စီကို လက်နက်တွေ ရောင်းဝယ်ပို့ဆောင်ပေးလို့ မရအောင် စင်္ကာပူက ကန့်သတ်အရေးယူမှုတွေ လုပ်ခဲ့တဲ့အတွက် သူက ချီးမွှမ်းခဲ့သလို၊ စစ်ကောင်စီ ထိန်းချုပ်တဲ့ ဘဏ်တွေအပေါ် အမေရိကန်အစိုးရက ဒဏ်ခတ်အရေးယူမှုတွေ လုပ်ခဲ့တဲ့အတွက် စစ်ကောင်စီအတွက် ကုန်ကြမ်းဝယ် ကုန်ချောထုတ်လုပ်မှုတွေ ထိခိုက်ခဲ့တယ်လို့ မြန်မာနိုင်ငံ လူ့အခွင့်အရေးဆိုင်ရာ ကုလသမဂ္ဂ အထူးသံတမန်က အစီရင်ခံစာထဲမှာ ထည့်သွင်းပြောထားပါတယ်။",
    "domain": "News",
    "url": "https://burmese.voanews.com/a/un-special-rapporteur-report-on-myanmar-human-rights/7874424.html"
  },
  {
    "id": "7f089923-8187-4fa9-8ec3-a620cc7accec",
    "title": "ထားဝယ်မြို့ ကမ်းနား ဆီသင်္ဘောမီးလောင်မှု ၈ ဦး သေဆုံး",
    "text": "တနင်္သာရီတိုင်း၊ ထားဝယ်မြို့ ကမ်းနားလမ်း ဆိပ်ကမ်းမှာ ဆီသင်္ဘော မီးလောင်လို့ သင်္ဘောပေါ်က အလုပ်သမား ၈ ဦး သေဆုံးခဲ့တယ်လို့ ကယ်ဆယ်ရေး ဆောင်ရွက်သူတွေက ဗွီအိုအေကို ပြောပါတယ်။ မီးလောင်ဒဏ်ရာ ရထားသူ ၃ ဦးလည်း ရှိနေပြီး ၁ ဦး ကတော့ ပျောက်နေပါတယ်။ ထားဝယ်ကမ်းနား ဆီသင်္ဘော မီးလောင်ခဲ့တဲ့ နောက်ဆုံး အခြေအနေ ရန်ကုန်က သတင်းပေးပို့ထားပါတယ်။\nထားဝယ်မြို့၊ ကြက်စားပြင်ရပ်ကွက်၊ ကမ်းနားလမ်း၊ ဆိပ်ကမ်းမြေနေရာက မီချီလီ ဆီသင်္ဘောအောက်တိုဘာလ ၁၄ ရက်၊ တနင်္လာနေ့ ညနေ ၄ နာရီခွဲဝန်းကျင်မှာ မီးလောင်ခဲ့တယ်လို့ ထားဝယ်မီးသတ်ဌာနက သတင်းထုတ်ပြန်ထားပါတယ်။ ဆီသင်္ဘောပေါ်က လုပ်သား ၁၂ ဦး မီးဘေးကြုံခဲ့ပြီး၊ အဲဒီထဲက အမျိုးသား ၇ ဦးနဲ့ အမျိုးသမီး ၁ ဦး သေဆုံးခဲ့တယ်လို့ ကယ်ဆယ်ရေး ဆောင်ရွက်ခဲ့သူ တဦးက ဗွီအိုအေကို အတည်ပြုပါတယ်။\n\"ကူညီကယ်ဆယ်ရေး လုပ်ခဲ့တာကတော့ သေဆုံးသူကတော့ ၈ ယောက်ပါ။ ဒဏ်ရာရတဲ့သူကတော့ ၃ ယောက်ပေါ့နော်။ အဲဒီထဲက ၂ ယောက်ကတော့ သက်သာသွားပါပြီ။ ၁ ယောက်ကတော့ မီးလောင်ကျွမ်းတဲ့ ဒဏ်ရာနဲ့ဆိုတော့ ဆေးရုံမှာ ဆက်လက်ကုသဆဲပဲ။ အပြင်လူထိခိုက်မှုတော့ မရှိဘူးခင်ဗျ။ အဲဒီသင်္ဘောပေါ်မှာပဲ တွေ့တဲ့သူတွေပေါ့။\"\nထားဝယ်မြို့မှာ စက်သုံးဆီသိုလှောင် ဖြန့်ဖြူးရောင်းချတဲ့ မီချီလီကုမ္ပဏီပိုင် ဆီသယ်သင်္ဘောပေါ်က ဆီသိုလှောင်ကန်မှာ သင်္ဘောဆီထည့်နေချိန် မီးလောင်ကျွမ်းခဲ့တာလို့ သိရပါတယ်။ မနေ့က ညနေပိုင်းကတည်းက မီးစတင်လောင်ကျွမ်းခဲ့တာကို ၁၆ နာရီကြာတဲ့အထိ မီးငြှိမ်းသတ်ခဲ့ရတဲ့အကြောင်း ဆက်ပြောပြပါတယ်။\n\"မနက်က ၈ နာရီခွဲမှာပဲ နောက်ဆုံး မီးနိုင်သွားတယ်ခင်ဗျ။ ပြီးစီးသွားတာပေါ့နော်။ မီးငြိမ်းသွားတယ်ခင်ဗျ။ ဒဏ်ရာရသူတွေကိုတော့ ထားဝယ်ပြည်သူ့ ဆေးရုံကြီးမှာပဲ တင်ထားပါတယ်ခင်ဗျာ။\"\nဆီသင်္ဘောမီးလောင်တဲ့ ဖြစ်စဉ်မှာ မီးဘေးသင့်ခဲ့သူ ၁၂ ဦးရှိပြီး၊ အဲဒီထဲက ၈ ဦး သေဆုံးခဲ့ပါတယ်။ ဒဏ်ရာရသူ ၃ ဦးကိုတော့ ထားဝယ်ပြည်သူ့ ဆေးရုံကြီးမှာ ကုသပေးနေတယ်လို့ သိရပါတယ်။ အမျိုးသား ၁ ဦးကတော့ ပျောက်ဆုံးနေဆဲဖြစ်ပါတယ်။ မီးဘေးသင့်ခဲ့သူတွေထဲ အသက် ၁၇ ကနေ ၂၀ အရွယ် လူငယ်တွေလည်း ပါဝင်တယ်လို့ ဒေသခံတွေက ပြောပါတယ်။\nမနေ့က နေ့လည် ၁ နာရီခွဲဝန်းကျင်လောက်မှာလည်း မန္တလေး၊ မဟာအောင်မြေမြို့နယ်၊ စိန်ပန်းရပ်ကွက်က ဂေါဝန်ဆိပ်ကမ်းမှာလည်း သင်္ဘောတစီး မီးလောင်ခဲ့တယ်လို့ သိရပါတယ်။ ၁၅ မိနစ်အတွင်းမှာ မီးငြိမ်းသတ်နိုင်ခဲ့ပြီး ထိခိုက်သူမရှိဘူးလို့ ဒေသခံတွေက ပြောပါတယ်။",
    "domain": "News",
    "url": "https://burmese.voanews.com/a/7822617.html"
  },
  {
    "id": "7c286ae4-0471-4808-ab00-0845e64a713f",
    "title": "ဗန်းမော်တိုက်ပွဲအတွင်း အကျဥ်းထောင်ပွင့်ပြီး လွတ်မြောက်သူတွေရှိ",
    "text": "ပြီးခဲ့တဲ့ ရက်ပိုင်းတွေကစလို့ စစ်ကောင်စီ တပ်ဖွဲ့တွေနဲ့ ကချင် KIA/PDF ပူးပေါင်းတပ်တွေကြား တိုက်ပွဲ ပြင်းထန်နေတဲ့ ကချင်ပြည်နယ် ဗန်းမော်မြို့က တိုက်ပွဲအတွင်း ဗန်းမော် အကျဥ်းထောင် ပွင့်သွားပြီး နိုင်ငံရေး အကျဥ်းသားတွေ အပါအဝင် အကျဥ်းသား အတော်များများ လွတ်မြောက်သွားတယ်လို့ ဒေသ သတင်းမီဒီယာတချို့က ဖော်ပြပါတယ်။\nဒီဇင်ဘာ ၆ ရက် သောကြာနေ့ နေ့လယ်ပိုင်းမှာ အကျဉ်းသား တချို့ ထောင်ဖောက် လွတ်မြောက်ခဲ့တာ ရှိသလို၊ ညပိုင်းလောက်မှာတော့ ထောင်ပွင့်သွားတဲ့အတွက် ဗန်းမော် အကျဉ်းထောင်ထဲက အကျဉ်းသားတွေ ထွက်ပြေး လွတ်မြောက်ကုန်တာလို့ ကချင်ဒေသခံတွေကို ကိုးကားပြီး ဒေသခံ မီဒီယာတချို့က ဖော်ပြပါတယ်။\nကချင် လွတ်မြောက်ရေးတပ် KIA နဲ့ ပူးပေါင်းတပ်တွေဟာ ဗန်းမော်နဲ့ မံစီမြို့တွေကို ဒီဇင်ဘာ ၄ ရက်နေ့မှာ ဝင်တိုက်ခိုက်ခဲ့ပြီး စစ်မျက်နှာ ၃ ခုနဲ့ ဗန်းမော်မြို့ကို ဝိုင်းပတ် တိုက်ခိုက်ခဲ့ပြီးနောက် ဒီဇင်ဘာ ၆ ရက် သောကြာနေ့မှာ ဗန်းမော်မြို့တွင်းက အစိုးရဌာန အချို့ကို သိမ်းပိုက်ခဲ့ကြောင်း KIA ရှေ့တန်းနဲ့ နီးစပ်သူတွေကလည်း VOA ကို ပြောထားပါတယ်။\nစစ်ကောင်စီဘက်က မြို့ကို ကုန်းလမ်း ရေလမ်းကနေ ပိတ်ဆို့ထားတဲ့အတွက် မြို့တွင်းမှာ ပိတ်မိနေတဲ့ ပြည်သူတွေလည်း ရှိနေပါတယ်။ ဗန်းမော်၊ မံစီ အပြင် မိုးမောက်မြို့ကနေ စစ်ကူလာတဲ့ စစ်ကောင်စီတပ်ကိုလည်း KIA က ကြားဖြတ် တိုက်ခိုက်နိုင်ခဲ့တယ်လို့ သိရပါတယ်။\nလက်ရှိမှာတော့ KIA နဲ့ ပူးပေါင်းတပ်တွေဟာ ဗန်းမော်အခြေစိုက် စစ်ဆင်ရေးကွပ်ကဲမှု ဌာနချုပ် စကခ ၂၁ ကို ဆက်လက် ထိုးစစ်ဆင် တိုက်ခိုက်နေပြီး စစ်ကောင်စီဘက်ကလည်း လေကြောင်းကနေ လက်နက်၊ ရိက္ခာ စစ်ကူပေးနေတယ်လို့ ဒေသခံ မီဒီယာတွေမှာ ဖော်ပြကြပါတယ်။",
    "domain": "News",
    "url": "https://burmese.voanews.com/a/7891022.html"
  },
  {
    "id": "6bf54d5c-5b69-411b-9789-76d0417d864d",
    "title": "ရိုဟင်ဂျာအရေး အထူးညီလာခံ ကျင်းပဖို့ ကုလ သံအမတ်ကြီး ၂ ဦး ခန့်အပ်",
    "text": "ရိုဟင်ဂျာပဋိပက္ခနဲ့ မြန်မာ့အရေးဆိုင်ရာ နိုင်ငံတကာ အထူး ညီလာခံတရပ် ကျင်းပနိုင်ဖို့အတွက် လိုအပ်တဲ့ ညှိနှိုင်း ဆွေးနွေးမှုတွေနဲ့ ဦးဆောင် စီစဥ်တာတွေ လုပ်သွားဖို့ ကုလသမဂ္ဂဆိုင်ရာ ဖင်လန်နိုင်ငံ သံအမတ်ကြီးနဲ့ မလေးရှားနိုင်ငံ သံအမတ်ကြီး တို့နှစ်ဦးကို ပူးတွဲ တာဝန်ခံတွေအဖြစ် ခန့်အပ်လိုက်တဲ့အကြောင်း ကုလသမဂ္ဂ အထွေထွေ ညီလာခံ ဥက္ကဋ္ဌ Philemon Yang က ထုတ်ပြန် ပြောဆိုပါတယ်။\n၂၀၂၄ ခုနှစ် ဒီဇင်ဘာလ ၁၇ ရက်နေ့က ချမှတ်ခဲ့တဲ့ ကုလသမဂ္ဂ အထွေထွေ ညီလာခံ ဆုံးဖြတ်ချက်နဲ့အညီ အခုလို ခန့်အပ်တာဖြစ်ပြီး မြန်မာနိုင်ငံမှာ ရိုဟင်ဂျာ မွတ်ဆလင်တွေနဲ့ တခြားသော လူနည်းစုဝင်တွေ ကြုံတွေ့နေရတဲ့ လူ့အခွင့်အရေး ချိုးဖောက်မှု အခြေအနေတွေနဲ့ ပတ်သက်လို့ ကူညီ ဖြေရှင်းပေးနိုင်ဖို့ ကြိုးပမ်းတဲ့အနေနဲ့ ဒီနှစ် ၂၀၂၅ ခုနှစ် ပထမ ၃ လပတ်အတွင်း အဆင့်မြင့် တာဝန်ရှိသူတွေပါတဲ့ အထူး ညီလာခံတရပ် ကျင်းပဖို့ အထွေထွေ ညီလာခံမှာ ဆုံးဖြတ်ထားတာ ဖြစ်ပါတယ်။\nဒီအတွက် အခု ခန့်အပ်လိုက်တဲ့ ဖင်လန် သံအမတ်ကြီး Elina Kalkku နဲ့ မလေးရှားသံအမတ်ကြီး Ahmad Faisal Muhamad တို့က ကုလသမဂ္ဂ အဖွဲ့ဝင်နိုင်ငံတွေက အစိုးရတွေနဲ့ ဆွေးနွေး ညှိနှိုင်းတာတွေ လုပ်သွားမှာ ဖြစ်တယ်လို့ အထွေထွေ ညီလာခံ ဥက္ကဋ္ဌ Yang က ဒီဇင်ဘာလ ၃၀ ရက်နေ့က ထုတ်ပြန်တဲ့ ကြေညာချက်မှာ ဖော်ပြထားပါတယ်။\nအခုလို အင်မတန် အရေးပါတဲ့ တာဝန်တခုကို လက်ခံပြီး အကောင်အထည် ဖော်ကြမယ့် သံအမတ်ကြီး ၂ ဦးကို အပြည့်အဝ ထောက်ခံမှုပေးပြီး ပူးပေါင်း ဆောင်ရွက်ကြဖို့လည်း အထွေထွေညီလာခံ ဥက္ကဋ္ဌ Yang က အဖွဲ့ဝင်နိုင်ငံတွေကို တိုက်တွန်းထားပါတယ်။\nအခုညီလာခံ ဖြစ်မြောက်ရေးအတွက် ရိုဟင်ဂျာ ဒုက္ခသည် သန်းနဲ့ချီကို ခိုလုံခွင့်ပေးထားတဲ့ ဘင်္ဂလားဒေ့ရှ်နိုင်ငံကလည်း ကုလသမဂ္ဂနဲ့ အတတ်နိုင်ဆုံး ပူးပေါင်း ဆောင်ရွက်သွားမယ့် အကြောင်း ရိုဟင်ဂျာအရေးဆိုင်ရာ ဘင်္ဂလားဒေ့ရှ် အထူးအကြံပေး Dr Khalilur Rahman ကလည်း သိပ်မကြာခင် ရက်ပိုင်းကပဲ ပြောဆိုထားပါတယ်။\nမြန်မာနိုင်ငံ အနောက်ခြမ်း ရခိုင်ပြည်နယ်မှာ ၂၀၁၇ ခုနှစ်က မြန်မာစစ်တပ်ရဲ့ နယ်မြေရှင်းလင်းမှုတွေ အတွင်း ရိုဟင်ဂျာ မွတ်ဆလင် အများစုပါတဲ့ ဒုက္ခသည်တွေ သိန်းနဲ့ချီ အိမ်နီးချင်း ဘင်္ဂလားဒေ့ရှ် နိုင်ငံထဲ ထွက်ပြေး ခိုလုံခဲ့ကြရပြီး ဒီဖြစ်ရပ်ဟာ လူမျိုးတုံးသတ်ဖြတ်မှု ကျူးလွန်ရာ ရောက်တယ်လို့ ကုလသမဂ္ဂ အပါအဝင် လူ့အခွင့်အရေး အဖွဲ့တွေက စွပ်စွဲ ပြောဆိုထားတာပါ။ ဒီစွဲချက်နဲ့ပတ်သက်ပြီး မြန်မာနိုင်ငံအနေနဲ့ နိုင်ငံတကာ တရားရုံး ICJ မှာ အမှု ရင်ဆိုင်နေရဆဲလည်း ဖြစ်ပါတယ်။",
    "domain": "News",
    "url": "https://burmese.voanews.com/a/president-unga-appointment-of-co-facilitators-for-myanmar/7921321.html"
  },
  {
    "id": "3a6c0cb3-b424-476f-baa9-a7bf75564c80",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/7984195.html"
  },
  {
    "id": "852bffc2-976c-40b8-a0d9-0160cd533d10",
    "title": "စပါးအထွက်လျော့ပြီး စျေးကျလို့ လယ်သမားတွေအရှုံးပေါ်",
    "text": "ပြီးခဲ့တဲ့နှစ် မိုးစပါးစိုက်တဲ့အချိန်မှာ ရေကြီးရေလျှံတာတွေ ဖြစ်ခဲ့သလို နောက်ပိုင်းစိုက်တဲ့ လယ်တွေမှာလည်း ဓာတ်မြေဩဇာကို လိုသလောက် မသုံးနိုင်တာ၊ ပိုးမွှားကျတာတွေကြောင့် အထွက်နှုန်းလျော့ပြီး လယ်သမားအများစု အရှုံးပေါ်ကြပါတယ်။ စပါးစျေးကလည်း ထိုးကျနေတယ်လို့ လယ်သမားတွေက VOA ကိုပြောပါတယ်။ ရန်ကုန်က သတင်းပေးပို့ထားပါတယ်။\nစပါးအထွက်နှုန်းလျော့ပြီး စျေးလည်းကျနေတဲ့အတွက် ဒီနှစ်က အဆုံးအရှုံးများတဲ့နှစ် ဖြစ်တယ်လို့ ဧရာဝတီတိုင်းနဲ့ ပဲခူးတိုင်းက လယ်သမားတွေက VOA ကိုပြောပါတယ်။ မြေဩဇာနဲ့ ပိုးသတ်ဆေးကို ဝယ်မသုံးနိုင်လို့ မကြာခင်ထွက်မယ့် ရက် ၉၀ စပါးကလည်း ဖြုတ်ပိုးကျပြီး အထွက်နှုန်းကျနေပါတယ်။ အထွက်လျော့ပေမဲ့ ဆန်ကုန်သည်အသင်းတွေဟာ မနှစ်က စပါးတင်း ၁၀၀ ကို ၁၈ သိန်းလောက်နဲ့ စပြီးဝယ်ခဲ့ပေမဲ့ အခုနှစ်မှာ ၁၄သိန်းလောက်နဲ့ နှိမ်ပြီး ဝယ်ယူနေတာကြောင့် လယ်သမားတွေ ပိုပြီး ကျပ်တည်းလာကြောင်း ပဲခူးတိုင်းက လယ်သမားတဦးက ပြောပါတယ်။\n\"တဧကရဲ့ စုစုပေါင်း ကုန်ကျစရိတ်ဆို အခု ဆောင်းစပါးတင် ရိတ်သိမ်းပြီးချိန်လောက်အထိကို ၁၀ (သိန်း) ကို ကျော်တယ်။ တချို့ လယ်သမားတွေကြတော့ မလိုက်နိုင်တော့ဘူးလေ၊ ဓာတ်မြေဩဇာ စျေးတွေက ကြီး၊ ဆေးဝါးတွေက ကြီး၊ အဲလိုမျိုး။ အဲကြားထဲ ဖျက်ပိုးတွေပါ ကျတဲ့အခါကြတော့ ဆေးကပြန်လိုက်ရ။ အဲဒီတော့ အထွက်နှုန်းတွေက လျော့။ ပြီးရင် ဆေးတွေက မကောင်းတဲ့အခါကြတော့ ပြီးရော။ စပါးစျေး တက်တယ်၊ ကျတယ်ဆိုတာကလည်း ဆန်လုပ်ငန်းရှင်တွေ၊ ဆန်စပါးကုန်သည်တွေပေါ့ သူတို့နဲ့ တိုက်ရိုက်ပတ်သက်မယ်လို့ ကျနော်ထင်တာပဲ၊ ဆန်တအိတ်ကို ၆ သောင်းဆိုလည်း ၆ သောင်း၊ ၇ သောင်းဆိုလည်း ၇ သောင်း သူတို့ဖြတ်နေတဲ့စျေးက။ တကယ့်တကယ် စားသုံးသူတွေလက်ထဲကို ရောက်တဲ့အခါကြ ဆန်တအိတ်က အသစ်တွေတောင်မှ ၉ သောင်းကျော်လောက် ဖြစ်နေပြီ။\"\nတဧက တင်း ၅၀ ထွက်တဲ့ ပေါ်ဆန်းနဲ့ တောင်ပျံလို ဆန်ချောက တင်း ၅၀ အောက်ကို ကျလာပါတယ်။ ပြည်ပစျေးကွက်ရှိတဲ့ တဧက တင်း ၁၀၀ ထွက်တဲ့ ဆန်ကြမ်းကတော့ တင်း ၆၀ လောက်အထိ ကျဆင်းသွားတာပါ။ ဆန်ချောစျေးတွေ အရင်နှစ်ကထက် ထပ်ပြီးကျသွားလို့ အရှုံးပေါ်နေကြောင်း ဧရာဝတီတိုင်းက လယ်သမားတဦးက ဗွီအိုအေကို ပြောပါတယ်။\n\"လယ်သမားကတော့ ဒီနှစ်က ဘယ်လိုမှ အဆင်မပြေဘူး၊ အရှုံးပေါ်တယ်ပေါ့ ဒီနှစ်ကတော့။ အခုပေါက်စျေးက (တင်း ၁၀၀ ကို) ၂၈ သိန်းပဲ ပေါက်တာကိုး။ နည်းနည်းညံ့တဲ့ဟာဆို အဲထက်လျော့သေး။ ဒီဘက်က အချောလိုင်းပေါ့။ မနှစ်က ဒီအချိန်ဆိုရင် ၄၀ လောက်ပေါက်တာကိုး။ ဒီနှစ်က ရာသီဥတုနဲ့ ပိုးကဖျက်တော့ လယ်သမားအများစု အထွက်လျော့တယ်ပေါ့။ စျေးက မကောင်းတဲ့အခါကြတော့ ဒီနှစ်က လယ်သမားက အရှုံးပြတယ်။\"\n၂၀၂၄ ဇူလိုင်ကနေ စက်တင်ဘာလအတွင်းမှာ မုန်တိုင်း တိုက်ခတ်ခဲ့တဲ့အတွက် တနိုင်ငံလုံးနီးပါး ရေကြီး၊ ရေလျှံတာတွေ ဖြစ်ခဲ့ပါတယ်။ ပဲခူးတိုင်း မန္တလေးတိုင်း၊ ဧရာဝတီတိုင်း၊ ရှမ်းပြည်နယ် စတဲ့ စိုက်ပျိုးရေး အဓိကလုပ်တဲ့ နေရာတွေမှာ လယ်မြေဧက သောင်းချီပျက်စီးခဲ့တယ်လို့ ခန့်မှန်းကြပါတယ်။ ပြန်စိုက်တဲ့ လယ်တွေမှာလည်း ပိုးမွှားကျရောက်လို့ အထွက်နှုန်း အတော်လေး ထိခိုက်ခဲ့ကြောင်း ပြောပါတယ်။\nရခိုင်မှာတော့ စစ်ပွဲတွေကြောင့် စိုက်စရိတ်နဲ့ လုပ်သားငှားရမ်းခတွေ အဆမတန် စျေးကြီးနေသလို အခုလို အထွက်နှုန်းကျတဲ့နှစ်မှာ ရခိုင်က လယ်သမားတွေလည်း အများအပြား အရှုံးပေါ်နေကြပါတယ်။",
    "domain": "News",
    "url": "https://burmese.voanews.com/a/farmers-facing-hardshing-as-lower-yield/7988031.html"
  },
  {
    "id": "714e977d-fdb0-46b8-be92-55283186c36e",
    "title": "စစ်ကောင်စီဖွဲ့တဲ့ မီဒီယာကောင်စီ အပြောင်းအလဲ",
    "text": "စစ်ကောင်စီက မကြာသေးခင်က သတင်းမီဒီယာကောင်စီကို ဒုတိယအကြိမ်မြောက် ပြောင်းလဲဖွဲ့စည်းလိုက်ပါတယ်။ အသစ်ဖွဲ့လိုက်တဲ့ အဖွဲ့ဝင် ၂၅ ဦးမှာ စစ်တပ်နဲ့ ဆက်နွယ်သူတွေ၊ စစ်အရာရှိဟောင်းတွေဖွဲ့ထားတဲ့ ကြံ့ခိုင်ရေး ပါတီဝင်တွေပါဝင်တာမို့ စစ်ကောင်စီ အကျိုးစီးပွားကို အလေးပေးလာမလားဆိုပြီး ပြည်တွင်း ပြည်ပ မီဒီယာ သမားတွေက စိုးရိမ်ကြပါတယ်။ ရန်ကုန်က စုစည်းတင်ပြထားတာကို ပြောပြပေးပါမယ်။\nပြီးခဲ့တဲ့ ၂၀၂၄ ခုနှစ်၊ နိုဝင်ဘာ ၂၀ ရက်က အဖွဲ့ဝင် ၂၅ ဦးပါတဲ့ သတင်းမီဒီယာကောင်စီကို စစ်ကောင်စီက ဖွဲ့စည်းခဲ့တာဖြစ်ပါတယ်။ အဲဒီအဖွဲ့မှာ ဥက္ကဋ္ဌ အဖြစ် ဒေါက်တာတင်ထွန်းဦး၊ ဒုဥက္ကဋ္ဌ (၁) ဦးခင်မောင်ဇော်နဲ့ ဒုဥက္ကဋ္ဌ (၂) ဦးကျော်ဒင်၊ အတွင်းရေးမှူး ဦးအေးချမ်း တို့ပါဝင်တဲ့အကြောင်း ပြန်ကြားရေးဝန်ကြီးဌာနက ထုတ်ပြန်ထားပါတယ်။ဥက္ကဋ္ဌ ဖြစ်သူဟာမီဒီယာလုပ်ငန်း လုပ်ကိုင်သူဖြစ်ပေမဲ့ ၂၀၁၀ ပြည့်နှစ် ရွေးကောက်ပွဲမှာ ပြည်ထောင်စု ကြံ့ခိုင်ရေးနဲ့ ဖွံ့ဖြိုးရေးပါတီကို ကိုယ်စားပြုပြီး ဝင်ရောက် ယှဉ်ပြိုင်ခဲ့သူ တဦးဖြစ်ကာ လက်ရှိမှာလည်း ပါတီဝင်တဦးဖြစ်ပါတယ်။\nအတွင်းရေးမှူး ဦးအေးချမ်းဟာလည်း အငြိမ်းစား ဒုဗိုလ်ချုပ်ကြီး စိုးသိန်းရဲ့သား ဖြစ်ပါတယ်။ Myanmar Insider စီးပွားရေးဂျာနယ်ထုတ်ဝေသူတဦးဖြစ်ပါတယ်။ နောက်ထပ် အဖွဲ့ဝင်တွေ တော်တော်များများကလည်း စစ်ကောင်စီ နဲ့ပတ်သတ်သူတွေ ဖြစ်နေပါတယ်။\nဒီလိုမျိုး စစ်ကောင်စီ စစ်တပ်နဲ့ ဆက်နွှယ်နေသူတွေ၊ စစ်အရာရှိ ဟောင်းတွေ ဖွဲ့ထားတဲ့ ကြံ့ခိုင်ရေး ပါတီဝင်တွေ ပါဝင်နေတဲ့ အဖွဲ့ဖြစ်တာမို့ သတင်းစာလွတ်လပ်ခွင့်က မေးခွန်းထုတ်စရာ ဖြစ်နေတယ်လို့ လွတ်လပ်သော မြန်မာသတင်းမီဒီယာကောင်စီ (IPCM) အတွင်းရေးမှူး ဦးတိုးဇော်လတ်က ဝေဖန်ထောက်ပြပါတယ်။\n“အခုအသစ်ပြန်ဖွဲ့တဲ့ရည်ရွယ်ချက်ကိုက စစ်ကောင်စီယန္တရား ပိုခိုင်အောင် မီဒီယာဘက်က လုပ်မှာပါ။ စစ်ကောင်စီက မီဒီယာကို လက်နက်လို သုံးနေတယ်။ တရားဝင်ဖွဲ့ထားတာကို Public Relation နဲ့ Psychological Warfare သဘောပေါ့ဗျာ။ ဆိုက်ဝါးအောက်ကနေ တရားဝင် ကြေညာပြီးပြန်ဖွဲ့တာပါ။ အဲဒါကြောင့် အရင် လွတ်လပ်တဲ့ မီဒီယာကောင်စီကလူတွေ နုတ်ထွက်သွားပြီးပါပြီ။ အခု အသစ်ဖွဲ့တာမှာလည်း လူတွေကကော မီဒီယာအရည်အသွေးမြှင့်ဖို့၊ မီဒီယာသမားတွေ ကာကွယ်ဖို့ မဟုတ်ပါဘူး။ စစ်ကောင်စီအတွက် One version of the truth ပေါ့ စစ်တပ် အမှန်တရားကိုသာ အားကောင်းအောင် လုပ်ပေးတဲ့အတွက် လွတ်လပ်တဲ့ သတင်းမီဒီယာတွေအပေါ် ကိုယ်စားလဲမပြုပါဘူး။ မီဒီယာ လွတ်လပ်ခွင့်အတွက် လုပ်ပေးနိုင်မယ်လို့လဲ မမျှော်လင့်ပါဘူးခင်ဗျ။”\nလက်ရှိ ပြန်ဖွဲ့စည်းလိုက်တဲ့ သတင်းမီဒီယာကောင်စီကတော့ အသက်ဝင်တာ မရှိသေးဘူးလို့ အဲဒီ ကောင်စီ ဥက္ကဋ္ဌဖြစ်သူက ဗွီအိုအေကို အတည်ပြုပြောဆိုပါတယ်။ တာဝန်တွေ လွှဲပြောင်းယူပြီးမှ ကောင်စီအနေနဲ့ ဘာတွေလုပ်သွားမလဲဆိုတာ ဖြေကြားပါမယ်လို့ ပြောဆိုထာပါတယ်။\nစစ်ကောင်စီဟာ အာဏာသိမ်းပြီး ၂၀၂၁ ခုနှစ် အောက်တိုဘာ ၃၁ ရက်မှာ သတင်းမီဒီယာကောင်စီကို ပြန်လည်ဖွဲ့စည်းခဲ့ပါတယ်။ အဲဒီလို ပြန်ဖွဲ့ပြီး သက်တမ်း ၃ နှစ်ကျော်အကြာမှာ အခုလိုပြန်အသစ်ဖွဲ့တာဖြစ်ပါတယ်။ စစ်ကောင်စီ အာဏာသိမ်းချိန်မှာ သတင်း မီဒီယာသမား တော်တော်များများဟာ စစ်အာဏာသိမ်းမှုကို ဆန့်ကျင်ခဲ့ကြပြီး ဆန့်ကျင်သူတွေထဲက တချို့ကို စစ်ကောင်စီက ဖမ်းဆီးထောင်ချတာတွေ လုပ်ခဲ့တာမို့ သတင်းသမား တော်တော်များများ နိုင်ငံပြင်ပကို ထွက်ပြေးခဲ့ရပါတယ်။ တချို့ သတင်းသမားတွေလည်း အလုပ်လုပ်နေတဲ့ သတင်းမီဒီယာတိုက်တွေကို စစ်ကောင်စီက ဖိအားပေး ပိတ်သိမ်းလိုက်တာမို့ အလုပ်နားခဲ့ရသူတွေလည်း ရှိပါတယ်။\n၂၀၂၁ ခုနှစ် ဖေဖော်ဝါရီလ စစ်တပ်ကအာဏာသိမ်းပြီးနောက် ရာနဲ့ချီတဲ့ သတင်းသမားတွေကို ဖမ်းဆီးတာ၊ တရားစွဲဆိုတာတွေနဲ့ သတင်းဌာနတွေကို ပိတ်ပင်တာတွေ၊ သတင်းသမားတွေကို သတ်ဖြတ်တာအပါအဝင် သတင်းမီဒီယာ လွတ်လပ်ခွင့်တွေကို နည်းလမ်းမျိုးစုံနဲ့ ပိတ်ပင်ခံခဲ့ရပါတယ်။\nမြန်မာနိုင်ငံမှာ စစ်အာဏာသိမ်းပြီး နောက်ပိုင်း ပြည်တွင်းသတင်းဌာန အတော်များများ လိုင်စင် ပိတ်သိမ်းခံခဲ့ရပါတယ်။ ပြည်တွင်း သတင်းဌာနတချို့ ပိတ်သိမ်းကြသလို တချို့သော လက်ချိုးရေတွက်လို့ရတဲ့ သတင်းဌာနအချို့ ကတော့ နိုင်ငံရေး အခင်းအကျင်းသစ်မှာ လုပ်ငန်းရေရှည် ရပ်တည်ရေးအတွက် အခက်အခဲတွေကြားက ရှင်သန်နေရပါတယ်။ အာဏာသိမ်းပြီးနောက် သတင်းသမား ၂၀၀ ကျော် အဖမ်းခံခဲ့ရပြီး ၅၀ ကျော် ထောင်ဒဏ်ကျခံနေရဆဲဖြစ်ပါတယ်။ သတင်းသမား ၇ ဦး ဒီကာလအတွင်း သတ်ဖြတ်ခံထားရပါတယ်။ ပြည်တွင်းမှာ အန္တရာယ်ကြားမှာ အလုပ်လုပ်နေသူတွေ၊ စစ်ပွဲတွေမှာ အသက်စွန့် သတင်းရယူနေသူတွေ ရှိနေပါသေးတယ်။\nအာဏာသိမ်းပြီးနောက် စစ်ကောင်စီက ဒီလိုပြန်ဖွဲ့စည်းတာ ဒါနဲ့ဆို ၂ခါရှိပြီ ဖြစ်ပါတယ်။ ပြီးခဲ့တဲ့ ကနဦး ဖွဲ့စည်းတာမှာလည်း သတင်းမီဒီယာသမား နည်းသလို စစ်ကောင်စီ အလိုကျသာ လုပ်ကိုင်သွားပြီး အာဏာသိမ်းတာ ဆန့်ကျင်တဲ့ သတင်းသမားတွေကို ဖမ်းဆီးအရေးယူတာ မှာ သတင်းရေးသားမိလို့ အရေးယူတာမှာ မီဒီယာဥပဒေနဲ့ အရေးမယူဘဲ တခြား အကြမ်းဖက်ပုဒ်မ၊ နိုင်ငံရေးပုဒ်မတွေနဲ့သာ အရေးယူတဲ့ လုပ်ဆောင်ချက်တွေကို မျက်ကွယ်ပြုခဲ့သလို ပြည်တွင်း သတင်းသမားတွေကို စစ်ကောင်စီ အလိုကျ ဖိနှိပ်တာတွေသာ လုပ်ခဲ့ကြောင်း၊ အခုထပ်မံဖွဲ့စည်းတာမှာလည်း စစ်ကောင်စီနဲ့ နီးစပ်သူတွေသာ ပါတာမို့ ရှေ့ကအဖွဲနည်းတူ စစ်ကောင်စီ အလိုကျသာ လုပ်ကိုင်သွားဖွယ် ရှိတယ်လို့ ပြည်တွင်းနေ သတင်းသမားတဦးက ပြောပါတယ်။ စစ်မှန်တဲ့ ဘက်မလိုက်တဲ့ သတင်းသမားတွေ မပါတဲ့အဖွဲ့ ဖြစ်တာကြောင့် ယုံကြည်ဖို့ ခက်ခဲတယ်လို့ ပြည်တွင်း သတင်းသမား တဦးက ပြောပါတယ်။\n“ ၂၀၂၁ ကနေ ၂၀၂၄အထိ စစ်ကောင်စီ လက်အောက်မှာ ကောင်စီတခုက ရှိခဲ့ပြီးသွားပြီ။ အဲဒီကောင်စီတုန်းကလည်း ဘာလုပ်နိုင်လဲ ပြန်ကြည့်ရင် ဘာမှ ပီပီပြင်ပြင် ထိန်းကျောင်းလုပ်နိုင်တာ မရှိခဲ့ဘူး။ အခု ဒီကောင်စီကလည်း အရုပ်ကောင်စီဘဲ။ စစ်ကောင်စီ ဝါဒဖြန့်ချိရေးရယ်၊ လော်ဘီ လုပ်ဖို့တွေရယ်၊ စတိတ်မန့်ထုတ်ဆို ထုတ်ပေးလိုက်ရတဲ့ အဆင့်ဘဲရှိတာ။ ခုဖွဲ့လိုက်တာလည်း ကျနော်တို့ သတင်းမီဒီယာနဲ့ သတင်းမီဒီယာ သမားတွေကို ဘာမှလုပ်ပေးနိုင်စရာမရှိဘူး။ စစ်ကောင်စီ ခိုင်းတာကို လုပ်ပေးနေရတဲ့ အဆင့်ဘဲ ရှိတဲ့အတွက် ဘာမှယုံနိုင်စရာမရှိပါဘူး။ ”\nစစ်ကောင်စီက ဖွဲ့စည်းထားလိုက်တဲ့ သတင်းမီဒီယာကောင်စီဟာ လွတ်လပ်တဲ့ မြန်မာသတင်းမီဒီယာ သမားတွေကို ကိုယ်စားမပြုဘဲ စစ်ကောင်စီ ဝါဒဖြန့်ချိရေး ယန္တရားကို ပိုမိုခိုင်မာစေဖို့နဲ့ နိုင်ငံတကာကို သတင်းအမှား ဖြန့်ချိရေး ဆောင်ရွက်ဖို့အတွက်သာ ဖြစ်တယ်လို့ သတင်းမီဒီယာအဖွဲ့တွေက ထုတ်ပြန်ချက်တွေထုတ်ကာကန့်ကွက်ထားပါတယ်။\nလက်ရှိ မြန်မာနိုင်ငံဟာ သတင်းသမားတွေကို အကျဉ်းချတဲ့ ဒုတိယ အများဆုံးနိုင်ငံအဖြစ် ရပ်တည်နေတယ်လို့ CPJ ခေါ် သတင်းသမားများ ကာကွယ်ရေး အဖွဲ့ အစီရင်ခံစာမှာ ဖော်ပြပါတယ်။ ၂၀၂၃ ခုနှစ်အတွင်း သတင်းသမား အများဆုံး အဖမ်းခံရတဲ့ နိုင်ငံဟာ တရုတ်ဖြစ်ပြီး မြန်မာက ဒုတိယအများဆုံး ဖြစ်ပါတယ်။ ပြင်သစ်အခြေစိုက် နယ်စည်းမခြား သတင်းသမားများအဖွဲ့ (RSF) ရဲ့ နှစ်ပတ်လည် သတင်းလွတ်လပ်ခွင့် အညွှန်းကိန်းအရ ဆိုရင်လည်း စစ်ကောင်စီ အာဏာသိမ်း အုပ်ချုပ်နေတဲ့ မြန်မာနိုင်ငံမှာ သတင်းလွတ်လပ်ခွင့် အခြေအနေတွေ ကျဆင်းနေပြီး ကမ္ဘာတလွှား နိုင်ငံပေါင်း ၁၈၀ အနက် သတင်း လွတ်လပ်ခွင့် အဆင့် ၁၇၃ နေရာမှာ ရှိနေကြောင်း ထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/new-media-council-founded/7880684.html"
  },
  {
    "id": "90bacfec-cd7e-4c69-ae71-08d02dc18ddc",
    "title": "တိုက်ပွဲတွေကြား တနင်္သာရီတိုင်းမှာ လုံခြုံရေးတင်းကြပ်",
    "text": "တနင်္သာရီတိုင်းထဲက ပြင်းထန်လာတဲ့တိုက်ပွဲတွေကြောင့် စစ်ကောင်စီဘက်က ဒေသတွင်း စစ်ဆေးရေး ဂိတ်တွေမှာ လုံခြုံရေးပိုတင်းကြပ်လာတယ်လို့ ဒေသခံတွေက ပြောပါတယ်။ စစ်ကောင်စီက ရေကြောင်းကရော လေကြောင်းကပါ တိုက်ခိုက်နေတာကြောင့် ဒေသခံတွေ ဘေးလွတ်ရာ တိမ်းရှောင်နေကြရပြီး အကူအညီတွေ လိုအပ်နေတယ်လို့လည်း အကူအညီ ပေးနေသူတွေက ပြောပါတယ်။ တနင်္သာရီတိုင်းထဲက စစ်ရေးအခြေအနေကြောင့် စစ်ရှောင်နေရတဲ့ အခြေအနေ ရန်ကုန်ကနေ သတင်းပေးပို့ထားပါတယ်။\nတနင်္သာရီတိုင်းထဲမှာ စစ်ကောင်စီနဲ့ ဒေသခံတော်လှန်ရေးတပ်တွေကြား အခုနှစ်စကတည်းက တိုက်ပွဲတွေ ပြင်းထန်လာနေပါတယ်။ စစ်ကောင်စီဘက်က ရေကြောင်းပစ်ကူတာတွေ ရှိသလို တိုက်လေယာဉ်နဲ့ အရပ်သားနေထိုင်တဲ့ နေရာတွေမှာ ဗုံးကြဲနေပါတယ်။ ထားဝယ်ခရိုင်ထဲမှာတော့ လက်နက်ကိုင်ပဋိပက္ခကြောင့် ယာယီစစ်ရှောင်ရတဲ့ အခြေအနေက မကြာခဏဆိုသလို ကြုံနေရ တယ်လို့ စစ်ရှောင်တွေကို ကူညီပေးနေသူတဦးက ပြောပါတယ်။\n\"ကျနော်တို့ဆီမှာက အမြဲတမ်းစစ်ရှောင်ဆိုတဲ့ ပုံစံမျိုးတော့မရှိဘူး။ ဒီ ထားဝယ်ခရိုင်ထဲမှာဆိုရင်။ ဥပမာ စစ်ကောင်စီစစ်ကြောင်း ဝင်လာတယ်ဆိုရင် နီးစပ်ရာရွာတွေကို ထွက်ပြေးကြရတယ်။ ပြီးတော့ သူတို့ ပြန်သွားတယ်ဆိုရင် ရွာထဲပြန်ဝင်ကြတယ်။ အဲဒီလိုအခြေအနေ ရှိတယ်ဗျ။\"\nထားဝယ်ခရိုင်ထဲက လောင်းလုံးမြို့နယ်မှာလည်း နှစ်ကုန်ပိုင်းကတည်းက တိုက်ပွဲတွေ ပြင်းထန်လာခဲ့ တာပါ။ တိုက်ပွဲအတွင်းမှာ စစ်ကောင်စီဘက်က အကျအဆုံးများတယ်လို့လည်း တော်လှန်ရေးအဖွဲ့က ထုတ်ပြန်ထားပါတယ်။ အခုရက်ပိုင်းမှာလည်း စစ်ကောင်စီရဲ့ လက်ခတ်တောင်စခန်း ပစ်ခတ်ခံရပြီး တဲ့နောက် တိုက်ပွဲတွေဆက်ဖြစ်နေတယ်လို့ ဒေသခံတွေက ပြောပါတယ်။ တနင်္သာရီတိုင်းထဲက စစ်ရေးနောက်ဆုံးအခြေအနေနဲ့ ပတ်သက်လို့ စစ်ကောင်စီက သတင်းထုတ်ပြန်တာတော့ မတွေ့ရပါဘူး။\nဒေသခံတွေဟာ လက်နက်ရန်နဲ့ ဖမ်းဆီးခံရတာအပြင် ကုန်စည်သယ်ယူခွင့် ကန့်သတ်တာ၊ စစ်ဆေးရေးဂိတ်တွေမှာ လုံခြုံရေးတင်းကြပ်တဲ့ အခြေအနေတွေကြောင့် အခက်တွေ့နေရတာပါ။ တိုက်ပွဲတွေကြောင့် စစ်ရှောင်သူတွေအတွက် အခြေခံလိုအပ်ချက်တွေ များပြားနေတယ်လို့လည်း စစ်ရှောင်တွေကို ကူညီနေတဲ့ DDMSC ကိုမင်းလွင်ဦးက ပြောပါတယ်။\n\"အဓိက အရေးကြီးဆုံးက စစ်ဘေးရှောင်တွေလိုအပ်တဲ့ အခြေခံစားသောက်ကုန်ပေါ့ဗျာ။ အခြေခံ စားကုန်ဆိုတာ ဆန်၊ ဆီ၊ ပြီးတော့ ဆေးဝါး၊ ကျန်းမာရေးပေါ့ဗျာ။ ဒီကိစ္စတွေက တော်တော်ခက်ခဲတဲ့ အနေအထားမျိုးတော့ရှိတယ်။ ဒါကတော့ အရင်ကတည်းက ခက်ခဲနေတာမျိုးပေါ့။ ကျန်းမာရေး စောင့်ရှောက်မှုဆိုရင် စစ်ရှောင်မဟုတ်တဲ့သာမန်အရပ်သားတွေတောင်မှပဲ ကျန်းမာရေးစောင့်ရှောက် မှု၊ ကျန်းမာရေးဝန်ဆောင်မှုက မရှိတော့တဲ့ အနေအထားပေါ့ဗျာ။ အဲလို အခြေအနေမျိုးရှိတယ်။ အရင်ကဆိုရင် ကျေးရွာတိုင်း ကျေးရွာတိုင်းမှာ ကျန်းမာရေးဆေးပေးခန်းတွေ ရှိသေးတယ်။ အခုက ကျန်းမာရေး ဆေးပေးခန်းတွေလည်း မရှိဘူး။\"\nစစ်ရှောင်သူတွေရဲ့ လိုအပ်ချက်ကို ဖြည့်ဆည်းနိုင်ဖို့အတွက် ကူညီနေသူတွေမှာလည်း အခက်အခဲတွေ ကြုံနေရတယ်လို့ ကိုမင်းလွင်ဦးက ဆက်ပြောပါတယ်။\n\"ကျန်းမာရေးနဲ့ ပတ်သက်လို့ရှိရင် တော်တော်လေး အခက်အခဲကြုံနေရတယ်။ စစ်ရှောင်တွေဆိုရင် ပိုတောင်ဆိုးတယ်။ သူတို့ဆီ ဆေးဝါးလိုအပ်ချက်ကို ကျနော်တို့က ပို့မယ်ဆိုရင်တောင် လုံလောက်တဲ့ ဆေးဝါး ဝယ်ယူခွင့်၊ သယ်ယူခွင့်က မရှိဘူး။ အဲလိုအခြေအနေမျိုးတော့ ရှိနေတယ်ဗျ။\"\nတနင်္သာရီမြို့နယ်ထဲမှာ အခုလက်ရှိဖြစ်ပွားနေတဲ့ တိုက်ပွဲတွေကြောင့် သိန်ခွန်းကျေးရွာနဲ့ ချောင်း နှစ်ပေါက်ကျေးရွာက ဒေသခံတွေလည်း ရွာလုံးကျွတ် ထွက်ပြေးနေရတယ်လို့ တွဲလက်ညီညီ စစ်ရှောင်ကူညီရေးအဖွဲ့က ပြောပါတယ်။ စစ်ရှောင်သူဦးရေ ၁,၄၀၀ ဝန်းကျင်အတွက် အရေးပေါ် စားနပ်ရိက္ခာ လိုအပ်နေတာပါ။\nတနင်္သာရီတိုင်းထဲမှာ တောတောင်ထဲ ကာလရှည်စစ်ရှောင်နေသူတွေ ရှိသလို တဘက်မှာလည်း ယာယီစစ်ရှောင်ရသူတွေအတွက် အရေးပေါ်လိုအပ်ချက်တွေက ရှိနေတယ်လို့ စစ်ရှောင်ကူညီနေ သူတွေက ပြောပါတယ်။",
    "domain": "News",
    "url": "https://burmese.voanews.com/a/thanintharyi-long-lone-fighting-security-tightens/7929344.html"
  },
  {
    "id": "ed50c7c7-c471-4be8-ab05-b0a146f91095",
    "title": "စစ်ကောင်စီဗုံးကြဲလို့ ညောင်လေးပင်စစ်ရှောင်တွေ သေဆုံး",
    "text": "ကရင်အမျိုးသားအစည်းအရုံး ထိန်းချုပ်နယ်မြေ ညောင်လေးပင်ခရိုင် မုန်းမြို့နယ်ထဲက ဒူးပလာယာခရိုင်၊ ဝမ်းရေးမြို့နယ်တွေမှာ မတ်လ ၁ ရက်နေ့နဲ့ မတ်လ ၃ ရက်နေ့က လေကြောင်းတိုက်ခိုက်မှုတွေကြောင့် ငထွေစုတ်ရွာမှာ စစ်ဘေးရှောင်နေသူတွေ သေဆုံးသလို တခြားရွာတွေကရွာသားတွေလည်း ထိခိုက်ဒဏ်ရာတွေ ရခဲ့ပါတယ်။ ဒီသတင်းကို ဗွီအိုအေသတင်းထောက် မအေးအေးမာက သတင်းပေးပို့ထားပါတယ်။\nကရင်အမျိုးသားအစည်းအရုံး ထိန်းချုပ်နယ်မြေ ညောင်လေးပင်ခရိုင် မုန်းမြို့နယ်နဲ့ လယ်ဒိုမြို့နယ် ဒူးပလာယာခရိုင် ဝမ်းရေးမြို့နယ်တွေမှာ စစ်ကောင်စီတပ်တွေက ဒေသခံစစ်ဘေးရှောင်တွေနေထိုင်နေရာ ကျေးရွာတွေကို လက်နက်ကြီးနဲ့ပစ်ခတ်တာ၊ လေကြောင်းကနေ ဗုံးကြဲတိုက်ခိုက်တာတွေကြောင့် သေဆုံးဒဏ်ရာရတာတွေ ရှိနေတယ်လို့ ကေအန်ယူကလည်း သတင်းထုတ်ပြန်ပါတယ်။ မုန်းမြို့နယ် ဒေသခံတွေကတော့ သူတို့ရွာတွေမှာ သေဆုံးသူနဲ့ ပြင်းထန်စွာ ဒဏ်ရာရသူတွေရှိနေတယ်လို့း VOA ကိုပြောပါတယ်။\n\"ဖေဖေါ်ဝါရီလ ၂၈ ရက်နေ့ညက ပိန်းဇလုပ်အခြေစိုက်တပ် ခလရ ၂၆၄ က သူက ၈၁ မမ လက်နက်ကြီး ၄ လုံးကို ရေလည်ကျွန်းကျေးရွာနဲ့ အိုင်ဒိုးချောင်းကျေးရွာကို ပစ်ချတယ်၊ ကျရောက်ပေါက်ကွဲပြီး စောသန်းဝင်းအောင်ရဲ့အိမ် ပျက်စီးသွားတယ်၊ အသက် ၅၀ လောက်ရှိတဲ့ ဦးခင်မောင်ရီဆိုတဲ့ လူကြီးပိုင်းတယောက်လည်း ထိခိုက်ဒဏ်ရာရတယ်။\n\"ပြီးတော့ မတ်လ ၁ ရက်နေ့ကလည်း ညနေ ၆ နာရီလောက်မှာ ငထွေစုတ်ကျေးရွာဆိုတာ ရွာတော့ကြီးတယ်၊ ဒါပေမယ့် လယ်ကွင်းထဲမှာနေကြတာ၊ အဲဒီမှာ တော်လှန်ရေးတပ်တို့ စုပေါင်းတပ်တွေလည်းမရှိကြဘူး၊ အဲဒီဟာကို တောင်ငူလေတပ်က လေကြောင်းကနေ လာရောက်ပစ်ခတ်ပြီး စစ်ဘေးရှောင်ပြီးလာနေတဲ့ သေဂေလူရွာသားပေါ့ အသက် ၂၅ နှစ်လောက်ရှိတဲ့ နော်ပိတောက်ဝါ (၂၅) နှစ် သေတယ်၊ စောသန်းလွင်ထွန်းကတော့ ထိခိုက်ဒဏ်ရာရတယ်။\"\nဒေသခံ သောင်းနဲ့ချီပြီး စစ်ဘေးရှောင်နေရပြီး ရွာသားတွေဟာ မိမိတို့နေထိုင်ရာ ကျေးရွာတွေမှာ မနေထိုင်ရဲဘဲ အခုလို စစ်ဘေးရှောင်တဲ့နေရာအထိ လေကြောင်းတိုက်ခိုက်တာတွေ ရှိနေတဲ့အတွက် ထိခိုက်သေဆုံးတာတွေ ရှိနေတယ်လို့ဆိုပါတယ်။\n\"အခုချိန်ထိ မုန်းမြို့နယ်ထဲမှာ အိမ်ခြေ ၆၀၀ လောက် ၇၀၀လောက်ရှိတဲ့ ကျနော်တို့ရွာမှာဆိုရင်လည်း ရွာထဲမှာ လူ ၂၀၀ လောက်တောင် မရှိဘူး၊ တောတွေ ဥယာဉ်ခြံတွေ ဆွေမျိုးသားချင်းတွေ ရှိတဲ့နေရာတွေမှာ သွားနေရတယ်၊ ငထွေစုတ်ရွာထဲ သွားနေသလိုပေါ့ ကိုယ့်ရွာထဲမှာကို မနေကြပါဘူး။\"\nဒီရက်ပိုင်းမှာပဲ ကရင်အမျိုးသားအစည်းအရုံး ဒူးပလာယာခရိုင်အတွင်းမှာလည်း Yak-130 Jet Fighter နဲ့ လေကြောင်းတိုက်ခိုက်မှုကြောင့် အသက် (၄၂) နှစ်အရွယ် အမျိုးသမီး (၁) ဦး သေဆုံးပြီး အသက် (၄) နှစ်အရွယ် ကလေးငယ် (၁) ဦး အပါအဝင် (၆) ဦး ပြင်းထန်ဒဏ်ရာတွေ ရခဲ့ပါတယ်။\nမတ်လ ၃ ရက်နေ့ကလည်းစစ်ကောင်စီဘက်က ဒရုန်း၊ လက်နက်ကြီး ပစ်ခတ်မှုအပြင် မီးရှို့တာတွေကြောင့် ကော့ကရိတ်မြို့နယ်ထဲက ကော့နွဲ၊ တတန်ကူး၊ ရန်ကုတ်၊ ဆင်ကုန်း ကျေးရွာ ၄ ရွာက နေအိမ်အလုံး ၁၀၀ ကျော် မီးလောင်ခဲ့ရတယ်လို့ ဒေသခံတွေက ပြောဆိုခဲ့ပါတယ်။",
    "domain": "News",
    "url": "https://burmese.voanews.com/a/sac-airstrike-karen-state-idp/7997770.html"
  },
  {
    "id": "2e40f767-1fc1-49bf-9c3c-53e44dc8327a",
    "title": "BRICS အဖွဲ့ဝင်ဖြစ်ဖို့ ထိုင်းကြိုးစား",
    "text": "ထိုင်းနိုင်ငံဟာ BRICS အဖွဲ့ ထဲကိုဝင်ဖို့ကြိုးစားနေပြီး အဖွဲ့ဝင်ဖြစ်လာမယ်ဆိုရင် ကုန်သွယ်ရေးနဲ့ စီးပွါး ရေးဆိုင်ရာ အခွင့်အလမ်းတွေမှာ အပြန်အလှန် အကျိုးရှိနိုင်တယ်လို့ ထိုင်း-ဒုဝန်ကြီးချုပ် အနုတင် ကျန်ဗီရကွန် (Anutin Charnvirakul) က ပြောပါတယ်။\nဘရာဇီး၊ ရုရှား၊ အိန္ဒိယ၊ တရုတ်နဲ့ တောင်အာဖရိက ၅ နိုင်ငံရဲ့ - BRICS အုပ်စုဟာ အခုဆို အီရန်၊ အီဂျစ်၊ အီသီယိုပီးယား၊ ဆော်ဒီအာရေဗျနဲ့ UAE အာရပ်စော်ဘွားများပြည်ထောင်စုကပါ ဒီနှစ် ဇန်နဝါရီလထဲ ပါဝင်လာတာကြောင့် ၁၀ နိုင်ငံဖြစ်လာပြီး ထိုင်းကလည်း အခု အဖွဲ့ဝင်ဖြစ်ဖို့ ကြိုးစားလာတာ ဖြစ်ပါတယ်။\nလာမယ့် အောက်တိုဘာ ၂၂ ရက်မှာ စတင်မယ့် ၂၀၂၄ BRICS ထိပ်သီးအစည်းဝေးကို အိမ်ရှင်အဖြစ် လက်ခံကျင်းပမယ့် ရုရှားကထိုင်းကိုပါ ဖိတ်ကြားထားတာဖြစ်ပြီး အဖွဲ့ဝင်ဖြစ်လာဖို့ ထိုင်းက မျှော်လင့်နေတာပါ။ ဒီအဖွဲ့ထဲဝင်တာဟာ စီးပွါးရေးအရရော နိုင်ငံရေးအရပါ မဟာမိတ်ဖြစ်လာပြီး အချင်းချင်းကြား နားလည်မှုတွေရှိလာစေတာကြောင့် အပြန်အလှန်အကျိုးရှိနိုင်တယ်လို့ ထိုင်းဒုဝန်ကြီး ချုပ်က ပြောပါတယ်။ BRICS အဖွဲ့ဝင်ဖြစ်လာရင် ဒစ်ဂျစ်တယ်စီးပွါးရေးနဲ့ ပြန်ပြည့်မြဲစွမ်းအင် အပါ အဝင် ကုန်သွယ်ရေးအခွင့်အလမ်းတွေ၊ စီးပွါးရေးအကျိုးအမြတ်တွေကို မျှဝေနိုင်မှာဖြစ်ပြီး ရေရှည် တိုးတက်မှုရှိလာရေးမှာ အထောက်အကူဖြစ်စေနိုင်တယ်လို့လည်း ပြောပါတယ်။\nထိုင်းနိုင်ငံဟာ အရှေ့တောင်အာရှမှာ မဟာဗျူဟာကျတဲ့ နေရာမှာတည်ရှိနေတဲ့အပြင် ကမ္ဘာ့စားနပ် ရိက္ခာဖူလုံရေးဆိုင်ရာ ပင်မဒေသတခုဖြစ်တဲ့ လူဦးရေသန်း ၆၀၀ ကျော်ရှိနေတဲ့ အာဆီယံဈေးကွက် ကိုပါပေါက်မယ့် မဟာဗျူဟာဝင်ပေါက်အဖြစ် BRICS ကို ပေးနိုင်တယ်လို့လည်း ကမ်းလှမ်းခဲ့တာပါ။\nအဖွဲ့ဝင်တိုးလာပြီးမှ ပထမဆုံးကျင်းပမယ့် ၁၆ ကြိမ်မြောက် BRICS ထိပ်သီးအစည်းဝေးကို ရုရှားနိုင်ငံ Kazan မှာ အောက်တိုဘာ ၂၂ အင်္ဂါနေ့ကနေ ကြာသပတေးနေ့အထိ ကျင်းပမှာ ဖြစ်ပါတယ်။",
    "domain": "News",
    "url": "https://burmese.voanews.com/a/thai-brics-thai-trade-econ-/7829466.html"
  },
  {
    "id": "fb8c2569-838c-40cd-a173-5f34d7f811cf",
    "title": "ကိုးကန့်တပ်ဖွဲ့ခေါင်းဆောင် ဆေးကုသမှုခံယူနေကြောင်း တရုတ်အစိုးရသတင်းထုတ်ပြန်​​​​​​​",
    "text": "တရုတ်နိုင်ငံမှာထိန်းသိမ်းခံထားရတယ်လို့ မကြာသေးခင်က သတင်းတွေထွက်ပေါ်နေတဲ့ MNDAA ကိုးကန့်တပ်ဖွဲ့ ခေါင်းဆောင်ဟာ ဆေးကုသမှုခံယူနေတာဖြစ်ကြောင်း တရုတ်နိုင်ငံခြားရေးဌာနက ဒီကနေ့ပဲ ပြောလိုက်ပါတယ်။\n\"MNDAA အဖွဲ့ ခေါင်းဆောင် ဦးဖုန်တာရွှင် ဟာ တရုတ်နိုင်ငံမှာ ဆေးကုသဖို့ခွင့်တောင်းခဲ့တာဖြစ်ပြီး အခုအခါ ဆေးကုသမှုခံယူပြီး ပြန်လည်နာလန်ထူလာနေပြီ။\" လို့ တရုတ်နိုင်ငံခြားရေးဌာန ပြောခွင့်ရ Lin Jian က ဒီကနေ့ ပေကျင်းမြို့တော်က ပုံမှန်သတင်းစာရှင်းလင်းပွဲမှာ ပြောလိုက်တာပါ။\nနယ်စပ်ဒေသမြို့တွေက စစ်ကောင်စီတပ်တွေကိုတိုက်ခိုက်ပြီး ထိန်းချုပ်ထားတဲ့ တိုင်းရင်းသား လက်နက်ကိုင်အဖွဲ့တွေကို အပစ်အခတ်ရပ်စဲပြီး စေ့စပ်ညှိနှိုင်းဖို့ တရုတ်နိုင်ငံက ဖိအားပေးနေချိန်မှာပဲ MNDAA ခေါင်းဆောင်ကို ထိန်းသိမ်းလိုက်တယ်ဆိုတဲ့ သတင်းထွက်ပေါ်လာတာ ဖြစ်ပါတယ်။\nရှမ်းပြည်နယ်၊ လားရှိုးမြို့ကနေဆုတ်ခွာဖို့ တရုတ်နိုင်ငံက တောင်းဆိုထားတာကို ငြင်းဆန်ထားတယ်လို့ သတင်းတွေ ထွက်ခဲ့အပြီးမှာပဲ MNDAA ခေါင်းဆောင် ဦးဖုန်တာရွှင်ကို တရုတ်နိုင်ငံက ထိန်းသိမ်းထား တယ်ဆိုတဲ့သတင်းလည်း နောက်ဆက်တွဲ ထွက်ပေါ်ခဲ့တာပါ။ ပြီးခဲ့တဲ့ သြဂုတ်လက ဝခေါင်းဆောင်တွေနဲ့ တွေ့ဆုံရာမှာ တရုတ်အစိုးရ အထူးကိုယ်စားလှယ် တိန့်ရှိကျွင်း က MNDAA အဖွဲ့အနေနဲ့ လားရှိုးမြို့က ဆုတ်ခွာပေးဖို့နဲ မလိုက်နာရင် အရေးယူမယ်လို့ သတိပေးခဲ့ကြောင်းလည်း ပြင်ပကို ပေါက်ကြားခဲ့တဲ့ အစည်းအဝေး မှတ်တမ်းကို ကိုးကားပြီး သတင်းတွေမှာ ဖော်ပြခဲ့ကြပါတယ်။\nဦးဖုန်တာရွှင်နဲ့ရော မိသားစုနဲ့ပါရင်းနှီးသူ တိုင်းရင်းသားခေါင်းဆောင်တဦးကတော့ မကြာသေးခင်အထိ အဆက်အသွယ်ရခဲ့ပြီး လွတ်လွတ်လပ်လပ် စကားပြောခွင့်ရခဲ့တယ်လို့ ဗွီအိုအေကို ပြောပါတယ်။ ကျန်းမာရေးအတွက် ကူမင်းမြို့မှာ ဆေးကုသမှုခံယူနေပြီး မကြာသေးခင်ရက်တွေက မိသားစုနဲ့ ဆက်သွယ် ပြောဆိုမှုတွေရှိခဲ့တယ်လို့လည်း ပြောဆိုထားပါတယ်။",
    "domain": "News",
    "url": "https://burmese.voanews.com/a/mndaa-leader-myanmar-rebel-leader-medical-care-kumin-/7868973.html"
  },
  {
    "id": "daf41284-c946-4006-939a-314abb37e3cc",
    "title": "ကျားဖြန့်ဂိုဏ်းကလွတ်လာသူ ထောင်နဲ့ချီ BGF နယ်မြေမှာသောင်တင်",
    "text": "ကျားဖြန့် ငွေလိမ်ဂိုဏ်းတွေကိုနှိမ်နင်းပြီး မနေ့ကအထိ နိုင်ငံခြားသား ၆,၀၀၀ ကျော်ကို ဖမ်းထားကြောင်းနဲ့ နေရပ်ပြန်ပို့ရေးမှာ လူတွေပြည့်သိပ်နေတဲ့အတွက် ဆက်လက် ထိန်းသိမ်းထားဖို့ အခက်အခဲရှိကြောင်း ကရင်နယ်ခြားစောင့်တပ် BGF ပြောခွင့်ရ ဒုဗိုလ်မှူးကြီး နိုင်မောင်ဇော်က VOA ကို ပြောပါတယ်။ ဖမ်းဆီးထားသူတွေကို စစ်ကောင်စီတာဝန်ရှိသူတွေကတဆင့် ထိုင်း၊ တရုတ်နိုင်ငံတွေနဲ့ ညှိနှိုင်းပြီး ပြန်ပို့ပေးနေတယ်လို့လည်း ပြောပါတယ်။ ဗိုလ်မှူးကြီး နိုင်မောင်ဇော်ကို VOA မြန်မာပိုင်းအစီအစဉ်က ဦးသိန်းထိုက်ဦး ဘန်ကောက်မြို့ကနေ ဆက်သွယ်မေးမြန်းထားပါတယ်။\nဦးသိန်းထိုက်ဦး။ ။ ဗိုလ်မှူးကြီးတို့ BGF အနေနဲ့ လောလောဆယ် ကျားဖြန့်နှိမ်နင်းရေးအတွက် နိုင်ငံခြားသား ခြောက်ထောင်ကျော် ဖမ်းထားတယ်လို့ ပြောထားပါတယ်။ အဲဒါ ဟုတ်ပါသလား။\nဗိုလ်မှူးကြီး နိုင်မောင်ဇော်။ ။ ဟုတ်ပါတယ်။ မနေ့က အထိတော့ ဖမ်းဆီးထိမ်းသိန်းထားတာ ၆,၀၀၀ ကျော်လောက်အထိရှိတယ်။ စည်းကမ်း ထိန်းသိမ်းရေးရုံးကို ၂,၄၃၆ ဦး တရား၀င်လာရောက် အပ်နှံ ထားပြီးဖြစ်တယ်။ ဒါက တရား၀င်စစ်ဆေးပြီးတော့ ပြည်နှင်ဖို့အတွက် နေရပ်ပြန်ပို့ဖို့ အဆင်သင့်ဖြစ် တဲ့သူ အရေအတွက်ပေ့ါ။ အထူးတပ်ဖွဲ့တွေကလည်း အလုပ်လုပ်နေကြပါတယ်။\nမေး။ ။ ဒီ ၆,၀၀၀ ကျော်ထဲမှာ စစ်ဆေးပြီးသားဖြစ်တဲ့ ၂,၀၀၀ ကျော်ထဲ ဘယ်နိုင်ငံသားတွေကလည်း အဓိကပါသလဲ။\nဖြေ။ ။ အများဆုံးကတော့ တရုတ်နိုင်ငံသား၊ ဒုတိယအများဆုံးကတော့ အင်ဒိုနီးရှားပေါ့။\nမေး။ ။ သူတို့ကို နေရပ်ပြန်ပို့ဖို့ ဘယ်သူတွေနဲ့ ညှိနှိုင်းနေပါသလဲ။\nဖြေ။ ။ ကျနော်တို့ကဖမ်းပြီးတော့ သက်ဆိုင်ရာနိုင်ငံတော် အစိုးရဘက်ကို အပ်နှံပေးလိုက်တယ်။ ဌာနဆိုင်ရာ လဝကတို့၊ ရဲတပ်ဖွဲ့တို့က တဦးတယောက်ချင်းဆီကို စစ်ဆေးနေတာရှိတယ်။ စစ်ဆေးပြီးမှ သူတို့က G to G အစိုးရအချင်းချင်း ပြန်လွှဲပေးတာရှိတယ်။ ကျနော်တို့က ထိန်းသိမ်းပေးတယ်။ အပ်နှံပေးတယ်။ ပြီးရင် တံတားကို လုံခြုံရေးအရ လိုက်ပါပေးတယ်။ လွှဲပြောင်းမှုအပိုင်းကျတော့ ကျနော်တို့နိုင်ငံက တာဝန်ရှိသူတွေ၊ ထိုင်း တာဝန်ရှိသူတွေ၊ တရုတ်ဘက်က တာဝန်ရှိသူတွေ သုံးပွင့်ဆိုင်ဆွေးနွေးပြီး ပို့တာရှိတယ်။\nမေး။ ။ ပြီးခဲ့တဲ့ရက်ပိုင်းတုန်းက ဗိုလ်မှူးကြီးတို့ BGF ခေါင်းဆောင််တချို့ကို ဗိုလ်မှူးကြီး စောချစ်သူ အပါအဝင် ခေါင်းဆောင်တချို့ကို ထိုင်းနိုင်ငံဘက်က ဝရမ်းထုတ်မယ်ဆိုပြီး ပြောတာရှိပါတယ်။ အဲဒီကိစ္စပြီးပြီလား။ ထိုင်းဘက်က ဖိအားပေးတာရှိပါလား။\nဖြေ။ ။ ထိုင်းအစိုးရဘက်က ပြောတာမရှိဘူး။ လွှတ်တော်အမတ်တဦးတည်းကပဲ ပြောတာ။ စွပ်စွဲချက်ပဲ ဖြစ်ပြီး ကျနော်တို့က ထိုင်းနိုင်ငံထဲမှာတခုမှမရှိဘူး။ စွပ်စွဲချက်က အခြေအမြစ်ရှိလားဆိုတာ သူသုံးသပ် ဖို့တော့ လိုတာပေါ့။ ထိုင်းအစိုးရဘက်က တစုံတရာပြောတာမျိုး မရှိပါဘူး။ လွှတ်တော်အမတ် တယောက်တည်းကပဲ အကြိမ်ကြိမ်တရားစွဲလိုက်၊ တရားရုံးကပယ်ချခံရလိုက်နဲ့ ဘာအညှိုးနဲ့ သူ့နောက်မှာ ဘယ်လိုကြိုးကိုင်ထားသလဲဆိုတာလည်း မသိပါဘူး။\nမေး ။ ။ ဒီနေ့လည်း အထူးတပ်ဖွဲ့ နှိမ်နင်းရေးတွေ ဆက်လုပ်နေတယ်ဆိုတော့ ဒီကျားဖြန့် နှိမ်နင်းရေးလုပ်ငန်းကို ဘယ်လောက်အထိ ရည်မှန်းချက်ထားပါသလဲ။\nဖြေ ။ ။ ကျနော်တို့ကတော့ ဆက်လုပ်နေမှာပဲ။ အခုလောလောဆယ်ကတော့ ထိန်းသိမ်းထားတဲ့သူတွေ အရမ်းများတော့ ကျနော်တို့က သူတို့တွေကို အချုပ်သားလိုထားတာမဟုတ်ဘူး။ အေးဆေးပုံမှန်ပဲ ထားတယ်။ လူတွေက တဆောင် တဆောင်မှာဆိုရင် ကြပ်ညပ်နေရတာဗျ။ ကျနော်တို့က ဒီနှိမ်နင်းရေး ကိစ္စက အရှိန်နည်းနည်းလျော့သွားတာပေါ့။ ရှေ့ကလူတွေ ပြန်မပို့နိုင်သေးတော့ နောက်ထပ် ထပ်ထည့်ဖို့ ခက်ခဲသွားတာပေါ့။ အခုဆို ကျနော်တို့ ဂိုထောင်အသစ်ပြန်ဆောက်တယ်။ ရေချိုးခန်း အိမ်သာအသစ် ပြန်ဆောက်တယ်။ ဘယ်လောက်ဆောက်ဆောက် တနေရာမှာ လူ ၄ , ၅ , ၆၀၀ အိမ်သာတက်ဖို့၊ ရေချိုးဖို့ ကျနော်တို့က လုပ်ပေးတာပဲ။ ဒါပေမယ့် အခက်အခဲတွေရှိတယ်။ အခုဆို ကျနော်တို့ နောက်မှ ကယ်ထားတဲ့သူတွေ ထပ်ပို့လို့မရဘူး။ အဲမှာလည်း အခက်အခဲတွေ အများကြီးရှိနေတယ်။\nမေး ။ ။ ဟုတ်ကဲ့ ။ ကျေးဇူးပါခင်ဗျာ့။",
    "domain": "News",
    "url": "https://burmese.voanews.com/a/call-center-online-scam-thai-myanmar-border-myawadd/7987587.html"
  },
  {
    "id": "e359119f-51f7-49df-975f-7bcbaa274ddf",
    "title": "\"အာရှဒေသလူ့အခွင့်အရေး အားရစရာတွေ့ပေမယ့် မြန်မာမှာမထူးခြား\" HRW",
    "text": "အာရှဒေသတွင်း လူ့အခွင့်ရေးနဲ့ ပတ်သက်ပြီး ၂၀၂၄ မှာ တိုးတက်မှု တချို့တွေ့ရပေမယ့် စစ်တပ်အာဏာသိမ်းထားတာ ၄ နှစ်နီးပါးရှိပြီဖြစ်တဲ့ မြန်မာနိုင်ငံမှာတော့ အာဏာသိမ်းဆန့်ကျင်သူတွေကို ဖမ်းဆီး ထောင်ချတာ ဗုံးကြဲတာတွေ လုပ်နေဆဲပဲလို့ နယူးယောက် အခြေစိုက် HRW လူ့အခွင့်အရေး စောင့်ကြည့်အဖွဲ့ရဲ့ ဇန်နဝါရီ ၁၆ ရက်က ထုတ်ပြန်တဲ့ ၂၀၂၅ ခုနှစ် အစီရင်ခံစာမှာ ဖေါ်ပြထားပါတယ်။\nမြန်မာနိုင်ငံမှာ အာဏာသိမ်းစစ်တပ်က အရှုံးနဲ့ ရင်ဆိုင်ရတာတွေ များလာနေတာနဲ့ အမျှ၊ အရပ်သားတွေ ရှိရာနေရာတွေကို လေကြောင်း ကနေ ဗုံးကြဲတိုက်ခိုက်တာ၊ အတိုက်အခံတွေ ဖမ်းဆီးထောင်ချတာ၊ လူငယ်တွေ စစ်မှု မထမ်းမနေရ ဥပဒေ ထုတ်ပြန်တာ တွေ့ရတယ်လို့ ဖေါ်ပြပါတယ်။ ဒါ့အပြင် အာဏာသိမ်းစစ်ခေါင်းဆောင် ဗိုလ်ချုပ်မှုးကြီး မင်းအောင်လှိုင်းကို ICC တရားရုံးက ဖမ်းဝရမ်း ထုတ်ပြန်တာ တွေ့ရပေမယ့် တချို့ ICC အဖွဲ့ဝင်နိုင်ငံတွေက ဒီဖမ်းဝရမ်း ထိရောက်စေဖို့ မလုပ်နိုင်အောင် တားဆီးနေတယ် လို့ ပြောပါတယ်။\nဘင်္ဂလားဒေ့ရှ် နိုင်ငံမှာ ၁၅ နှစ်ကြာ ဖိနှိပ်အုပ်ချုပ်ခဲ့တဲ့ ဝန်ကြီးချုပ် ရှိတ်ဟာစီနာ အဖြုတ်ချခံရပြီး ၊ အိန္ဒိယနိုင်ငံမှာ ဝန်ကြီးချုပ် နရိန်ဒရာ မိုဒီ ကို မနှစ်သက်သူတွေက ပြောင်ပြောင်တင်းတင်း ဆန္ဒထုတ်ဖေါ်ခွင့်ရှိခဲ့သလို တောင်ကိုရီးယား မှာတော့ သမ္မတ Yooon Suk Yeol ထုတ်ပြန်လိုက်တဲ့ မာရှယ်လောဟာ နာရီပိုင်းသာခံခဲ့ပြီး သူလည်း တရားရင်ဆိုင်လာရတယ် လို့ ဖေါ်ပြထားပါတယ်။\nတရုတ်နိုင်ငံမှာတော့ သိန်းနဲ့ချီတဲ့ ဝှီဂါ တွေ ထောင်ချတာကနေ ဟောင်ကောင်မှာ အရပ်သား လွတ်မြောက်ရေး လှုပ်ရှားမှုကို လက်မခံပဲ၊ သီးခြား လွတ်လပ်တဲ့ အရပ်ဘက် အဖွဲ့အစည်းလုံးဝ မရှိသလို လွတ်လပ်စွာ ပြောဆိုခွင့်၊ အသင်းပင်းဖွဲ့စည်းခွင့် ဘာသာရေးဆိုင်ရာ စုဝေးခွင့်တွေ မရှိတဲ့ အပြင် အစိုးရကို ဝေဖန်သူတွေ၊ လူ့အခွင့်ရေး ရှေ့နေတွေကို ဖိနှိပ်မှုတွေ တွေ့ရတယ်လို့ HRW လူ့အခွင့်ရေး စောင့်ကြည့်အဖွဲ့က ပြောပါတယ်။\nစင်္ကာပူမှာ သေဒဏ် ချမှတ်မှု ဆက်လက် ကျင့်သုံး နေသလို ထိုင်းမှာတော့ ၂၀၂၃ ရွေးကောက်ပွဲ အနိုင်ရ Move Forward ပါတီကို သြဂုတ်လမှာ တရားရုံးက ဖျက်သိမ်းခဲ့တာ တွေ့ရပြီး၊ အာဖဂန်နစ်စတန် နိုင်ငံမှာတော့ တာလီဘန် အုပ်ချုပ်သူတွေက အမျိုးသမီးနဲ့ မိန်းကလေးငယ်တွေ ရပိုင်ခွင့်ကို မပေးပဲ ဖိနှိပ်နေတယ်လို့လည်း အစီရင်ခံစာမှာ ဖေါ်ပြထားပါတယ်။",
    "domain": "News",
    "url": "https://burmese.voanews.com/a/human-rights-watch-report-2025/7939701.html"
  },
  {
    "id": "ee1f27c4-f6b0-4df4-984e-63846aa592f7",
    "title": "NUG စစ်ကိုင်းရုံးဖွင့်မယ့်အပေါ် ဒေသခံအင်အားစုတွေမျှော်လင့်",
    "text": "အမျိုးသား ညီညွတ်ရေး အစိုးရ (NUG) က စစ်ကိုင်းတိုင်းမှာ ရုံးဖွင့်တော့မယ်လို့ ကြေညာထားပြီး ဒီလို ရုံးဖွင့်လိုက်တဲ့အတွက် လက်တွေ့ ကြုံတွေ့နေရတဲ့ အခက်အခဲတွေကို ဖြေရှင်းပေးနိုင်မယ်လို့ ဒေသခံတွေနဲ့ စစ်ကောင်စီကို တော်လှန်တိုက်ခိုက်နေတဲ့ အင်အားစုတွေက မျှော်လင့်နေကြပါတယ်။ တချိန်တည်းမှာ စစ်ကိုင်းတိုင်းအတွင်း တိုက်ပွဲတွေ ပိုပြီး ပြင်းထန်လာနိုင်တယ်လို့လည်း သုံးသပ်နေကြပါတယ်။ ရန်ကုန်က ပေးပို့လာတဲ့ သတင်းကိုပြောပြမှာပါ။\nနိုင်ငံအလယ်ပိုင်း စစ်ကောင်စီကို လက်နက်ကိုင် အပြင်းအထန် ဆန့်ကျင်နေနေတဲ့ စစ်ကိုင်းတိုင်းမှာ အမျိုးသား ညီညွတ်ရေး အစိုးရ (NUG) အနေနဲ့ အခု ဇန်နဝါရီလထဲ ရုံးဖွင့်တော့မယ့်အကြောင်း NUG ပြည်ထဲရေးဝန်ကြီးဌာန ဝန်ကြီး ဦးလွင်ကိုလတ်က ပြောထားပါတယ်။\nစစ်ကောင်စီကို လက်နက်ကိုင်တိုက်နေတဲ့ အဖွဲ့တွေ ဒီလို အမျိုးသား ညီညွတ်ရေး အစိုးရ (NUG) ရုံးဖွင့်မှာကို ကြိုဆိုပြီး လက်တွေ့ ကြုံတွေ့နေရတဲ့ အခက်အခဲတွေကို NUG အနေနဲ့ ပိုပြီး သိရှိလာနိုင်မယ်လို့ မျှော်လင့်ထားသလို ပူးပေါင်းဆောင်ရွက်မှုတွေလည်း ပိုမိုလုပ်ဆောင်လာနိုင်မယ်လို့ မျှော်လင့်နေပါတယ်။ ဒီပဲယင်း ပြည်သူ့ကာကွယ်ရေး တပ်ဖွဲ့ တာဝန်ခံက သူ့အမြင်ကို VOA ကို အခုလို ပြောပါတယ်။\n\"မြေပြင်မှာ ရင်ဆိုင်နေရတဲ့ ပြသာနာတွေကို သူတို့ထဲထဲဝင်ဝင်ပိုပြီး သိမယ်။ ကျွန်တော်တို့ဘက်ကလည်း ဝန်ကြီးဌာနတွေနဲ့ ပူးပေါင်းဆောင်ရွက်တဲ့အချိန်မှာ ပိုပြီးတော့ မြန်ဆန်မယ်။ ပိုပြီးထိရောက်မယ်။ ကောင်းတဲ့ဘက်ကို အများကြီး ဦးတည်မှာပါ။ တကယ်လာ(ရုံး) စိုက်ရင်တော့။ (ရုံး) စိုက်ဖို့လည်း တိုက်တွန်းပါတယ်။\"\n၂၀၂၄ နိုဝင်ဘာလထဲမှာ အမျိုးသား ညီညွတ်ရေး အစိုးရ (NUG) ရဲ့ ယာယီသမ္မဖြစ်သူ ဒူဝါလရှီးလက အစိုးရအဖွဲ့ဝန်ကြီးတွေအနေနဲ့ ပြည်တွင်းမှာ လာစုကြဖို့ တိုက်တွန်းပြီးနောက်ပိုင်း စစ်ကိုင်းတိုင်းမှာ ရုံးဖွင့်မယ်ဆိုတဲ့ ပြောဆိုချက် ထွက်ပေါ်လာတာပါ။\nလက်နက်ကိုင်အဖွဲ့ ပေါင်းစုံ ရှိတဲ့ စစ်ကိုင်းတိုင်းမှာ ပ သုံးလုံးလို့ လူသိများတဲ့ ပြည်သူ့အုပ်ချုပ်ရေး ၊ ပြည်သူ့ကာကွယ်ရေး ၊ ပြည်သူ့လုံခြုံရေးဆိုတဲ့ အဖွဲ့တွေ ရှိပါတယ်။ ဒီလို ပ သုံးလုံး အဖွဲ့ အနေနဲ့ ပြည်သူ့ကို ဗဟိုပြုတဲ့ အဖွဲ့အစည်း ဖြစ်ဖို့လိုလားတယ်လို့ VOA ကို ပြောပါတယ်။\n\"ရပ်ကျေးအုပ်ချုပ်ရေးတွေမှာ ပြည်သူကို ဗဟိုပြုတဲ့ အနေအထားမျိုးလိုချင်တယ်။ ပလဖ ကိုလည်း ပြည်သူကို ဗဟိုပြုတဲ့ အနေအထားမြင်ချင်တယ်။ ပကဖ ကိုလည်း ပြည်သူကို ဗဟိုပြုတဲ့ အနေအထားမြင်ချင်တယ်။ အခုက ပြည်သူကို ဗဟိုမပြုဘူးလားဆိုတော့ ဒေသခံတွေကို အများကြီး မေးကြည့်ပါ။ ဒါကိုယ့်စကား မဟုတ်ပါဘူး။ လေ့လာကြည့်ပါ။ အခုက ပြည်သူကို ဗဟိုပြုမှု အားနည်းနေတယ်လို့ ထင်တယ်။ တကယ်လည်း အားနည်းနေပါတယ်။ မြေပြင်မှာ လာကြည့်ပါ။ အခုက အစိုးရတရပ်ဖြစ်တဲ့အတွက် နေရာတိုင်းမှာ သူတို့အဖွဲ့အစည်းတွေရှိတဲ့အတွက် အရေးကြီးတယ်။ ဒါကြောင့်သူတို့ကို အဓိက ထားပြောရတာ။ NUG ရုံးစိုက်လာမယ်ဆိုရင်တော့ ကျွန်တော်တို့ ဝမ်းသာတယ်ခင်ဗျ။ ဘာလို့လည်းဆိုတော့ ပြေလည်သွားမယ်။ ဘာလို့လည်းဆိုတော့ ကျွန်တော် ခုနကပြောတဲ့ ပအဖ အုပ်ချုပ်ရေး ပုံစံမျိုးတွေပေါ့နော်။ အဲ့လိုမျိုးတွေမှာ ပ သုံးလုံး ယန္တယားတွေမှာ စနစ်တကျဖြစ်သွားမယ်လို့တော့ မျှော်လင့်တာပေါ့။\"\nစစ်ကောင်စီ အာဏာသိမ်းတာ ၄ နှစ်ပြည့်တော့မယ့် အချိန်ထိ အမျိုးသား ညီညွတ်ရေး အစိုးရ (NUG) ဝန်ကြီးတွေနဲ့ ပ သုံးလုံး ခေါင်းဆောင်တွေဟာ အွန်လိုင်းကနေသာ တွေ့ဆုံကြတာများပြီး ရုံးဖွင့်မယ်ဆိုရင် လူချင်းတွေ့ဆုံခွင့် ရလာနိုင်တာကြောင့် ကောင်းတဲ့ အလားအလာတွေ ဖြစ်လာနိုင်တယ်လို့ မြောင်မြို့နယ် ပြည်သူ့ကာကွယ်ရေးနဲ့လုံခြုံရေး အဖွဲ့က တာဝန်ရှိသူ ကိုနွေဦးကလည်း ပြောပါတယ်။\n\"တော်လှန်ရေးကလည်း ၃ နှစ်ကျော် ၄ နှစ်အတွင်းမှာ ဝန်ကြီးဌာနတွေအနေနဲ့ မြေပြင်မှာ တယောက်မှ မရှိဘူး။ မြေပြင်မှာ တယောက်မှ မရှိဘဲ အဝေးကနေ အမိန့်ပေးနေရတော့ ထိရောက်တဲ့ အမိန့်ပေးမှု မရှိဘူး။ အောက်ကလူတွေကလည်း အဝေးကနေ အမိန့်ပေးနေရတဲ့အခါမှာ သူတို့နဲ့ထိတွေ့ဆက်ဆံရတာ အွန်လိုင်းကပဲ ထိတွေ့ဆက်ဆံရတာဖြစ်လို့ မှန်ကန်တဲ့ သတင်းအချက်အလက် ရနိုင်စွမ်း ပြည့်ပြည့်စုံစုံမရှိဘူး။ ဆိုးတဲ့ဟာက ဘာလည်းဆိုရင် အွန်လိုင်းမီတင်လုပ်ရင်လည်း သူတို့တာဝန်ပေးထားတဲ့ တာဝန်ခံတွေနဲ့ပဲ စကားပြောရတာ။ မှန်တာပဲဖြစ်ဖြစ် မှားတာပဲဖြစ်ဖြစ် ဒီတာဝန်ခံတွေရဲ့ စကားကို အတည်ပြုရတာဆိုတော့ အဲ့ဒါက မြေပြင်မှာ မရှိတဲ့ အားနည်းချက်ပေါ့။ မြေပြင်မှာရှိလာရင် တာဝန်ခံတွေ ပြောတာပဲ နားထောင်နေလို့မရတော့ဘူး။ သေချာကွင်းဆင်းရမယ် လူတွေနဲ့ ထိတွေ့ရတော့မယ်။ ကြားနေကြ ပြောနေကြ စကားတွေက ကိုယ်တိုင်ကိုယ်တွေ့ ထိတွေ့ဆက်ဆံရတော့မှာဖြစ်လို့ ဒါတွေက ကောင်းတဲ့ ရလဒ်တွေ။\"\nမန္တလေးတိုင်းမှာ စစ်ရေးလှုပ်ရှားနေတဲ့ ပြည်သူ့ကာကွယ်ရေး တပ်မတော် (မန္တလေး) ကလည်း စစ်ကိုင်းတိုင်းမှာတပ်မဟာ အသစ်တခုဖွဲ့စည်းပြီး စစ်ဆင်ရေး အရှိန်မြှင့် လုပ်ဆောင်သွားမယ်လို့ ဒီဇင်ဘာ ၃၀ ရက်က သတင်းထုတ်ပြန်ထားပါတယ်။\nအမျိုးသား ညီညွတ်ရေး အစိုးရ (NUG) ရုံးစိုက်တာအပြင် ပြည်သူ့ကာကွယ်ရေး တပ်မတော် (မန္တလေး) MPDF ကပါ တပ်မဟာ အသစ်တခုဖွဲ့စည်းလိုက်တဲ့အတွက် အခု ၂၀၂၅ ခုနှစ်အတွင်း စစ်ကိုင်းတိုင်းမှာ တိုက်ပွဲတွေ ပိုပြီး ပြင်းထန်လာနိုင်တယ်လို့ MPDF ပြောရေးဆိုခွင့်ရှိသူ ကိုအော်စမွန်က မျှော်လင့်ထားပါတယ်။\n\"စစ်ကိုင်းကလည်း စုဖွဲ့မှုအားကောင်းတယ်။ တော်လှန်ရေးအင်အား ကောင်းတဲ့ ဒေသတခုဖြစ်တယ်။ လက်ရှိအထိ သတင်းအချက်အလက်တွေအရဆိုရင် တခြားမှာရှိတဲ့ တော်လှန်ရေးအဖွဲ့တွေကလည်း စစ်ကိုင်းမှာ အခြေစိုက်ပြီး စစ်ဆင်ရေးတွေ ဖော်ဆောင်မယ်လို့ ကြေငြာထားတာတွေရှိတယ်။ ကျွန်တော်တို့ ပြည်သူ့ကာကွယ်ရေး တပ်မတော် မန္တလေး အနေနဲ့လည်း ၂၀၂၅ မှာ စစ်ကိုင်းကို စစ်ဆင်ရေးတွေဖော်ဆောင်ဖို့ ဆုံးဖြတ်ထားတာရှိပါတယ်။ စစ်ကိုင်းဟာ ၂၀၂၅ မှာ တိုက်ပွဲတွေ ပိုပြင်းထန်လာနိုင်တယ်လို့ ပြောရင်ရပါတယ်။\"\nအမျိုးသား ညီညွတ်ရေး အစိုးရ (NUG) အနေနဲ့ ရုံးဖွင့်မယ်ဆိုရင် စစ်ကောင်စီက လေကြောင်းကနေ ဗုံးကြဲတိုက်ခိုက်တာတွေ ပိုတိုးလာနိုင်တယ်ဆိုပြီး သတိပေးပြောဆိုတာတွေလည်း ရှိနေပါတယ်။ စစ်ကိုင်းတိုင်းမှာရှိတဲ့ ၃၇ မြို့နယ်ထဲမှာ မြို့ကြီးအချို့ကလွဲပြီး မြို့တော်တော်များများနဲ့ ကျေးရွာတွေကို စစ်တပ်အုပ်ချုပ်ရေး သက်ရောက်မှု မရှိတော့သလောက် ဖြစ်နေပြီး နေရာအများစုကို ဆန့်ကျင်တိုက်ခိုက်နေတဲ့ တော်လှန်ရေးအင်အားစုတွေကပဲ ထိန်းချုပ်ထားတဲ့အကြောင်း ဒေသခံ ကာကွယ်ရေး တပ်ဖွဲ့တွေက ပြောဆိုပါတယ်။",
    "domain": "News",
    "url": "https://burmese.voanews.com/a/armed-forces-expected-to-open-nug-office-in-sagaing/7938069.html"
  },
  {
    "id": "1b2baf1b-532a-4fe8-b4f0-3b1c54ed0bc5",
    "title": "\"မြန်မာနိုင်ငံကလူ့အခွင့်အရေးချိုးဖောက်မှုတွေကို လျစ်လျူရှုထားလို့မရ\" - မလေးရှားဝန်ကြီးချုပ်",
    "text": "မြန်မာနိုင်ငံက လူ့အခွင့်အရေးချိုးဖောက်မှုတွေကို လျစ်လျူရှုထားလို့မရတဲ့အတွက် အာဆီယံအနေနဲ့ မြန်မာနိုင်ငံကို တွန်းအားပေးနေတယ်လို့ မလေးရှားဝန်ကြီးချုပ်က ပြောကြားလိုက်ပါတယ်။ဆွတ်ဇာလန်နိုင်ငံ Davos မြို့မှာကျင်းပနေတဲ့ ကမ္ဘာ့စီးပွားရေးညီလာခံမှာ ဝန်ကြီးချုပ် Anwar Ibrahim က ကမ္ဘာ့လူ့အခွင့်အရေးအခြေအနေနဲ့ပတ်သက်တဲ့ မေးခွန်းမှာ မြန်မာနိုင်ငံနဲ့ပတ်သက်လို့ ဖြေကြားသွားခဲ့တာဖြစ်ပါတယ်။\n\"အာဆီယံအဖွဲ့ထဲမှာ ပြဿနာရှိနေတာက မြန်မာနိုင်ငံဖြစ်ပါတယ်။ အာဆီယံအဖွဲ့တွင်း ဘုံသဘောတူညီချက် ၅ ရပ် ချမှတ်ထားပြီးဖြစ်ပါတယ်။ အခုတော့ လူ့အခွင့်အရေးကိစ္စကို လျစ်လျူရှုထားလို့ မရတော့ဘူးဆိုတဲ့ မူကို လက်ကိုင်ထားပြီး မြန်မာနဲ့ ပြင်းပြင်းထန်ထန် တွန်းတွန်းတိုက်တိုက် ထိတွေ့ဆက်ဆံ ဆောင်ရွက်နေပါတယ်\"လို့ မလေးရှားဝန်ကြီးချုပ် Anwar Ibrahim ကပြောကြားသွားခဲ့တာဖြစ်ပါတယ်။\nဇန်နဝါရီ ၂၂ ရက်၊ ဗုဒ္ဓဟူးနေ့တရက်ထဲမှာပဲ Davos မှာ ကျင်းပတဲ့ ASEAN, EVEN STRONGER TOGETHER ဆိုတဲ့ဆွေးနွေးပွဲမှာလည်း မြန်မာနိုင်ငံအကြောင်းကို ထဲထဲဝင်ဝင်ဆွေးနွေးခဲ့ကြပါတယ်။ မြန်မာနိုင်ငံမှာ ငြိမ်းချမ်းရေးရဖို့ အရေးကြီးတဲ့အတွက် မြန်မာ့အရေးကို ချဉ်းကပ်ရာမှာ အထူးသိထားဆောင်ရွက်နေတယ်လို့ မလေးရှားဝန်ကြီးက အဲဒီဆွေးနွေးပွဲမှာ ပြောကြားခဲ့ပါတယ်။ မြန်မာနိုင်ငံမှာ ကောင်းမွန်တဲ့ အုပ်ချုပ်ရေး မပေါ်ပေါက်ဘူးဆိုရင် အားလုံးရဲ့ ငြိမ်းချမ်းရေးနဲ့ လုံခြုံရေးကို ထိခိုက်နိုင်တာကြောင့် အာဆီယံအနေနဲ့ ပြတ်ပြတ်သားသား ရပ်တည်ရတယ်ဆိုတာကို မြန်မာအာဏာပိုင်တွေ နားလည်ဖို့လိုတယ်လို့လည်း သူကပြောသွားပါတယ်။ အာဆီယံရဲ့ ချဉ်းကပ်မှုဟာ ဘယ်နိုင်ငံရေးပုံစံတခု အကောင်အထည် ဖေါ်ရမယ်ဆိုတာမျိုး အတင်းအကြပ် တိုက်တွန်းတာမျိုး မဟုတ်ဘဲ၊ အားလုံးပါဝင်ပြီး ငြိမ်းရေးကို အာမခံတဲ့စနစ်၊ အများပါဝင်နိုင်တဲ့ ဒီမိုကရေစီနစ်ဖြစ်ဖို့ အရေးကြီးတာကို အဓိကထား ဆွေးနွေးသွားပါတယ်။\nဒေသအတွင်း အာဆီယံနိုင်ငံတွေအကြားမှာ အုပ်ချုပ်ရေး စနစ်တွေ မတူညီကြတာကို မလေးရှားဝန်ကြီးချုပ်က ထောက်ပြပြီး အားလုံးကို ကိုယ်စားပြုတဲ့ ဒီမိုကရေစီ ဖြစ်နေသမျှ ဘယ်ပုံစံ ကျင့်သုံးရမယ်ဆိုပြီး အတင်းအကြပ် ပြဌာန်းတာမျိုး လုပ်မှာမဟုတ်ဘူးလို့လည်း မလေးရှားနိုင်ငံ ဝန်ကြီးချုပ် Anwar Ibrahim ကဆွေးနွေးသွားခဲ့ပါတယ်။",
    "domain": "News",
    "url": "https://burmese.voanews.com/a/malaysia-prime-minister-on-myanmar-issue/7947381.html"
  },
  {
    "id": "0d692a0d-a3a6-486b-a74f-b90c930928d9",
    "title": "ရခိုင်စစ်ကူသွားမယ့် စစ်ကောင်စီတပ် အမ်း-ပဒါန်းပိုင်းမှာ ကြားဖြတ်တိုက်ခိုက်ခံရ",
    "text": "ရခိုင်ပြည်နယ်ဘက်ကို စစ်ကူထွက်လာတဲ့ စစ်တပ်စစ်ကြောင်းကိုအမ်း-ပဒါန်းပိုင်းမှာ ကြားဖြတ် တိုက်ခိုက်ခဲ့လို့ စစ်ကောင်စီတပ်ဘက်က အသေအပျောက်ရှိတယ်လို့ ကာကွယ်ရေး တပ်ဖွဲ့တွေဘက်က ပြောပါတယ်။ အမ်း-ပဒါန်းလမ်းပိုင်း နယ်မြေစိုးမိုးရေးအပြင် စစ်ဆင်ရေးနဲ့ စစ်ရေးလှုပ်ရှားမှုတွေ နောက်ထပ် ဆက်ရှိမယ်လို့ ကာကွယ်ရေးတပ်ဖွဲ့တွေကပြောပါတယ်။ မကွေးတိုင်းထဲက စစ်ရေးအခြေအနေ ရန်ကုန်က သတင်းပေးပို့ထားပါတယ်။\nရခိုင်ပြည်နယ်ကို စစ်ကူသွားဖို့ စစ်တပ်ယာဉ်တန်းကို နိုဝင်ဘာ ၂၀ ရက်က မကွေးတိုင်း အမ်း-ပဒါန်း လမ်းပိုင်း ဂုတ်ကြီးကျေးရွာအနီးမှာ ကာကွယ်ရေး တပ်ဖွဲ့တွေက ကြားဖြတ်တိုက်ခိုက်ခဲ့ပါတယ်။ မိုင်းဆွဲတိုက်ခိုက်ဖို့ကြိုးစားပေမယ့် စစ်ယာဉ်တန်းမှာ ကြားဖြတ် ဟန့်တားစက်တွေ တပ်ဆင်ထားတာကြောင့် ခြုံခိုတိုက်ခိုက်ခဲ့ရပြီး စစ်တပ်ဘက်က်မှာ အပေသအပျောက်ရှိတယ်လို့ ကာကွယ်ရေး တပ်ဖွဲ့တွေဘက်က ပြောပါတယ်။ မအမ်း ပဒါန်းပိုင်းမှာ ကာကွယ်ရေးတပ်တွေကြားဖြတ်တိုက်ခိုက်တဲ့တိုက်ပွဲအခြေအနေနဲ့ ပတ်သက်လို့ လူထုတော်လှန်ရေး မဟာမိတ်အင်အားစု (PRA-Mgway) ရဲ့စစ်ရေးတာဝန်ခံ ကိုနောင်သူရိန်က အခုလိုပြောပါတယ်။\n\"မနေ့က အမ်းဘက်ကို စစ်ကောင်စီယာဉ်တန်းတွေ တက်တာရှိတယ်။ အဲ့ယာဉ်တန်းတွေကို မိုင်းဆွဲ တိုက်ခိုက်ဖို့ ပြင်ထားတယ်ပေါ့နော်။ ကားတွေမှာ Jumper တွေပါတဲ့အတွက် ထိန်းချုပ်ထားတာတွေက အလုပ်မလုပ်ဘူးပေါ့နော်။ မိုင်းဆွဲတိုက်ခိုက်လို့မရခဲ့ဘူး။ အဲ့ဒါနဲ့ လုံခြုံရေးယူတဲ့သူတွေနဲ့ ဂုတ်ကြီး (ကျေးရွာ) ဘက်ကို တက်လာတဲ့အချိန်မှာ ကျနော်တို့ခြုံခိုပြီး တိုက်ခိုက်ခဲ့တာခင်ဗျ။ ရန်သူ့ဘက်က တိုက်ပွဲအတွင်းမှာ ၂၅ ယောက်လောက်က သတ်ကွင်းထဲကို ဝင်လာတယ်။ ဝင်လာတဲ့အချိန်မှာ တပ်ကြပ်ကြီးအပါအဝင် ၉ ယောက်လောက်က တိုက်ပွဲအတွင်းမှာတင် သေဆုံးသွားတယ်လို့ကျနော်တို့ မျက်မြင် တွေ့ခဲ့ရတယ်။ ပြီးတဲ့အခါ ၁၀ ယောက်လောက်က ဒဏ်ရာ ရတယ်လို့ သိရတယ်။ ကိုယ့်ဘက်ကတော့ အထိခိုက်အကျအဆုံး မရှိဘူး။\"\nစစ်ကောင်စီတပ် စစ်ကြောင်းမှာ တပ်မ (၈၈) လက်အောက်ခံ တပ်ရင်းတွေ ပါဝင်လာသလို စစ်မှုမထမ်းမနေရ စနစ်ကြောင့် တပ်ထဲရောက်ရှိလာတဲ့ တပ်သားသစ်အများအပြားလည်း ယာဉ်ပေါ် ပါလာတယ်လို့ ကာကွယ်ရေး တပ်ဖွဲ့တွေကပြောပါတယ်။\nရခိုင်ပြည်နယ်ရဲ့ ဝင်ပေါက်တခုဖြစ်ပြီး စစ်ရေးအရအရေးပါတဲ့ အမ်း-ပဒါန်းလမ်းပိုင်းက နေရာအချို့ကို PRA (Mgway) အနေနဲ့ စိုးမိုးထားသလို ဧရာဝတီမြစ်အနောက်ဖက်ကမ်းဖြစ်တဲ့ မင်းဘူးနဲ့ သရက်ခရိုင်တို့ကို နယ်စိုးမိုးဖို့အတွက်စစ်ဆင်ရေးတွေ ဆက်လက်လုပ်ဆောင်သွားမယ်လို့ ကိုနောင်သူရိန်က ဆက်ပြောပါတယ်။\n\"ဒီလမ်းပိုင်းက ဘယ်လောက်အထိ အရေးပါလဲဆိုရင် နပခ အတွက်ကို သေရေးရှင်ရေးလောက် အရေးပါတယ်လို့တောင် ပြောလို့ရတယ်။ ရခိုင်ပြည်နယ်အတွက် အဓိက ဝင်ပေါက်တခုလို့တောင် ပြောလို့ရတယ်။ စစ်ကောင်စီအတွက်နပခ မကျဆုံးရေးက ဒီလမ်းပိုင်းအပေါ်မှာ မူတည်နေတယ်လို့ ပြောလို့ရတယ်။ လက်ရှိ လှုပ်ရှားမှုတွေက အမ်း-ပဒါန်းလမ်းပိုင်းစိုးမိုးရေးအတွက်ကို ကနဦး ရှေ့ပြေးလှုပ်ရှားမှုတွေဖြစ်တယ်လို့ ပြောထားတယ်ပေါ့။ ကျွန်တော်တို့ ပထမဆုံးရည်မှန်းချက်က အမ်း-ပဒါန်းလမ်းပိုင်းကို စိုးမိုးနိုင်ရေးဖြစ်တယ်။ အဲ့ကနေမှတဆင့် မြစ်အနောက်ဖက်ကမ်းအထိလွတ်မြောက်ရေး သွားမယ်လို့ ပြောထားတာပါ။\"\nအရင်ကလည်း မိုင်းဆွဲခြုံခိုတိုက်ခိုက်ခံရတာတွေ မကြာခဏရှိတဲ့အတွက် စစ်တပ်က လေကြောင်း စစ်အင်အားဖြည့်တင်းတဲ့ပုံစံသုံးခဲ့ပေမယ့် အချိန်မီ စစ်ကူပို့မပေးနိုင်တာတွေကြောင့် အခုလို အမ်း-ပဒါန်းလမ်းပိုင်းကို ပြန်လည်အသုံးပြုလာတာလို့ ကာကွယ်ရေး တပ်ဖွဲ့တွေဘက်က ပြောပါတယ်။\nနိုဝင်ဘာ ၅ ရက်ကလည်း အခု မိုင်းဆွဲတိုက်ခိုက်ခံရတဲ့ ဂုတ်ကြီးကျေးရွာအနီးက စစ်တပ်ကင်းစခန်းကို ကာကွယ်ရေးတပ်ဖွဲ့တွေက ဝင်ရောက်တိုက်ခိုက်ခဲ့ပါသေးတယ်။ တိုက်ပွဲအခြေအနေတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာမရှိသေးပါဘူး။\nအခု ၂၀၂၄ ခုနှစ်ထဲ အမ်း-ပဒါန်းလမ်းပိုင်းမှာ စစ်တပ် စစ်ကြောင်းတွေကို PRA (Mgway) က ၁၅ ကြိမ်ခန့် မိုင်းဆွဲခြုံခိုတိုက်ခိုက်ခဲ့ပြီး စစ်တပ်အထိုင်ချ တပ်စွဲထားတဲ့ ကင်းစခန်း ၂၀ ကျော်ထဲက ကင်းစခန်း ၂ ခုကိုလည်း ကာကွယ်ရေးတပ်ဖွဲ့တွေက တိုက်ခိုက်သိမ်းပိုက်ခဲ့ပါသေးတယ်။",
    "domain": "News",
    "url": "https://burmese.voanews.com/a/rakhine-fighting-/7871986.html"
  },
  {
    "id": "81b9d096-81c5-4e27-b9c3-ce1596f26b15",
    "title": "မြင်းခြံခရိုင် စစ်ကောင်စီ လေကြောင်းတိုက်ခိုက်မှု အရှိန်မြှင့်",
    "text": "",
    "domain": "News",
    "url": "https://burmese.voanews.com/a/7949424.html"
  },
  {
    "id": "2e3bc5fa-6ef6-4d39-8808-609e24671ac0",
    "title": "စစ်ကောင်စီ ဗျုဟာကုန်း KNLA နဲ့ ပူးပေါင်းတပ်တွေ တိုက်ခိုက်",
    "text": "ကရင်အမျိုးသားအစည်းအရုံး ဒူးပလာယာခရိုင်၊ တပ်မဟာ(၆)နယ်မြေ၊ ဝင်းရေးမြို့နယ်မှာရှိတဲ့ စစ်ကောင်စီရဲ့အနန်းကွင်း ဗျူဟာကုန်းတပ်စခန်း KNLA /PDF ပူးပေါင်းတပ်တွေက တိုက်ခိုက်ခဲ့ပြီးတဲ့နောက် စစ်ကူတက်လာတဲ့ အင်အား (၁၅၀) ကျော်လောက်ရှိတဲ့ တပ်ရင်း ၂ ရင်းကိုလည်း ဇန်နဝါရီလ ၄ ရက်နေ့က ကြားဖြတ်တိုက်ခိုက်တာကြောင့် စစ်ကောင်စီဘက်က ထိခိုက်သေဆုံးမူ့တွေများတယ်လို့ မျက်မြင်တွေ့ရသူဒေသခံတဦးက VOA ကို ပြောပါတယ်။\n\"အနန်းကွင်းက ဗျူဟာကို အတိုက်ပြလိုက်တယ်။ ဒီဘက်က သံဖြူဇရပ်ဘက်ကတပ်မ ၄၄ က၊ တပ်ရင်း ၂ ရင်း စစ်ကူသွားတယ် တပ်မ ၄၄ က စစ်ကူတပ်တွေကို ဒီဘက်က လမ်းကနေ အဖွဲ့ပေါင်းစုံက ဖြတ်တိုက်တယ်။ အဲဒီတော့ စစ်ကူတပ်ရင်းက အယောက် ၄၀ လောက်ကျတယ်။ အလံဖြူထောင်တဲ့သူကလည်း ၃၀ လောက်ရှိတယ်။ ကျန်တဲ့သူတွေက လက်လွတ်ထွက်ပြေးတယ်။ လက်နက်တွေတော့ ကျန်ခဲ့တယ်။ တောင်စွန်းကလည်း အရံကာရင်းပေါ့ လွတ်ရှမ်းကလည်း ကာရင်းပဲ။ ဒီဘက်က ဘုန်းကြီးကျောင်းနားက တပ်ရင်းကလည်း ကာရင်းတွေပဲ (ဗျူဟာကို ကာကွယ်ထားတဲ့ တပ်ရင်းတွေ) ခပ်လှမ်းလှမ်းက ဗျူဟာကုန်းကို ကျန်သေးတယ်။ ဗျူဟာကုန်းကို အတိုက်ပြတယ်။ အဲဒီတော့ ဒီဘက်ကဝင်ရင် မိုင်းတွေထောင်ထားတာလည်း သိကြတယ်။\"\nဒီဇင်ဘာလ ၃၀ ရက်နေ့လောက်ကစပြီး တိုက်ပွဲတွေ စဖြစ်ခဲ့ပြီး၊ အနန်းကွင်း ဗျူဟာကို ပူးပေါင်းတပ်တွေက ပိတ်ဆို့တိုက်ခိုက်ခဲ့တာ ဖြစ်တယ်လို့လည်း ပြောပါတယ်။\n\"တိုက်တာက ၃၀ ရက်နေ့က စတိုက်တယ်။ အနန်းကွင်း ဗျူဟာကို တိုက်တာ မနေ့ကတော့ စစ်ကူလာတယ်။ သူတို့ အလံဖြူထောင်ပြီးတော့ နောက်ပိုင်း ဂျက်ဖိုက်တာ ၂ စင်းနဲ့ ဗုံးလာကြဲတယ်။ အလံဖြူထောင်ပြီး ဂျက်ဖိုက်တာ လာကြဲပြီးနောက်ပိုင်း၊ တခြားဘယ်သူမှတော့ မထိခိုက်ဘူး။ သူတို့က မွန်းလွဲ ၂ နာရီလောက်မှ ပြီးသွားတာ။\"\nသံဖြူဇရပ်-ဘုရားသုံးဆူ လမ်းမပေါ်က အနန်းကွင်းဗျူဟာ တပ်စခန်းကို KNLA/PDF ပူးပေါင်းတပ်များက သိမ်းပိုက်ရရှိနိုင်ဖို့အတွက် ၂၀၂၄ ခုနှစ် မတ်လပိုင်းက စတင်ပြီး၊ ဘေးနားက စစ်ကူပေးနိုင်တဲ့ စခန်းတွေကို စတိုက်ခဲ့တာကြောင့် စစ်ကောင်စီ ရဲတပ်စခန်း ၂ ခုလောက် လက်လွတ်ဆုံးရှုံးခဲ့ရပါတယ်ရှင်။",
    "domain": "News",
    "url": "https://burmese.voanews.com/a/knla-and-pdf-attack-myanmar-military-outpost/7924844.html"
  },
  {
    "id": "e6a74b35-109a-454a-bc6b-62542e7c8c4b",
    "title": "ကိုးကန့်နဲ့ စစ်တပ်ကိုယ်စားလှယ် တရုတ်မှာတွေ့ဆုံဖို့ရှိ",
    "text": "ညီနောင်မဟာမိတ် ၃ ဖွဲ့ထဲက MNDAA ကိုးကန့်အဖွဲ့ ကိုယ်စားလှယ်တွေ စစ်ကောင်စီနဲ့ တရုတ်နိုင်ငံမှာ ရက်ပိုင်းအတွင်း တွေ့ဆုံဖို့ရှိနေပါတယ်။ တရုတ်နယ်စပ်မှာအခြေစိုက်တဲ့ တိုင်းရင်းသားလက်နက်ကိုင် အဖွဲ့တွေကို တရုတ်ဘက်က အခုဒီဇင်ဘာလအတွင်းမှာ တဖွဲ့ချင်းစီ ခေါ်ယူတွေ့ဆုံနေတာဖြစ်ပါတယ်။ တချိန်တည်းမှာ ကချင်နဲ့ တရုတ်နယ်စပ်ဂိတ်တွေကို တရုတ်ဘက်က ဒီနေ့ ပြန်ဖွင့်ပေးလိုက်တယ်လို့ KIA ပြောခွင့်ရက ပြောပါတယ်။ ရန်ကုန်ကလာတဲ့သတင်းကို အခြေခံပြီး တင်ပြထားပါတယ်။\nလားရှိုးမြို့ကို သိမ်းပိုက်ထားတဲ့ MNDAA ကိုးကန့်အဖွဲ့နဲ့ စစ်ကောင်စီကြားမှာ တရုတ်စီစဉ်ပေးမှုနဲ့ ယူနန်ပြည်နယ်ထဲက ကူမင်းမြို့မှာ အခုရက်ပိုင်းတွေ့ဆုံဖို့ ရှိနေပါတယ်။ ပြည်တွင်းစစ်ရေးပဋိပက္ခကို နိုင်ငံရေးနည်းနဲ့ ဖြေရှင်းဖို့ လိုလားကြောင်း MNDAA က ဒီလ ၃ ရက်နေ့မှာ ကြေညာချက် ထုတ်ပြန်ပြီး တဲ့နောက် ခုလိုတွေ့ဆုံမယ်ဆိုတဲ့ သတင်းထွက်လာတာဖြစ်ပါတယ်။ စစ်တပ်နဲ့ ကိုးကန့်အဖွဲ့ ဒီဇင်ဘာ ၁၅ ရက်မှာ တွေ့ဆုံဖို့ စီစဉ်ထားတယ်လို့ တရုတ်- မြန်မာနယ်စပ်က အမည်မဖော်လိုတဲ့ MNDAA နဲ့ နီးစပ်သူ သတင်းရင်းမြစ်က ပြောပါတယ်။ ကိုးကန့်တဖွဲ့တည်းနဲ့ သီးသန့်တွေ့မှာဖြစ်တယ်လို့ VOA ကို ပြောပြပါတယ်။ MNDAA နဲ့ စစ်ကောင်စီ ကိုယ်စားလှယ်တွေ တရုတ်နိုင်ငံမှာ တွေ့ကြမယ်ဆိုတဲ့ သတင်းနဲ့ ပတ်သက်ပြီးမေးမြန်းနိုင်ဖို့ စစ်ကောင်စီ ပြောရေး ဆိုခွင့်ရှိသူ ဗိုလ်ချုပ်ဇော်မင်းထွန်းကို ဆက်သွယ်ခဲ့ပေမဲ့ ဆက်သွယ်လို့ မရခဲ့ပါဘူး။\nဒီဇင်ဘာလဆန်းက ထုတ်ပြန်တဲ့ MNDAA ရဲ့ ကြေညာချက်မှာ ဒီဇင်ဘာလ ၃ ရက်နေ့က စတင်ပြီး သူတို့ဘက်က ထိုးစစ်ဆင်တိုက်ခိုက်မှာ မဟုတ်ကြောင်း၊ တရုတ်နိုင်ငံရဲ့ကြားဝင်စေ့စပ်မှုအောက်မှာ လားရှိုးအပါအဝင် သက်ဆိုင်ရာကိစ္စတွေကို တွေ့ဆုံဆွေးနွေးဖြေရှင်းနိုင်မယ်လို့ ယူဆကြောင်း ဖော်ပြထားပါတယ်။ မြန်မာနိုင်ငံအနှံ့ စစ်တပ်ရဲ့ ဝေဟင်နဲ့ မြေပြင်ထိုးစစ်တွေကို ရပ်ဆိုင်းပေးဖို့ လည်း တောင်းဆိုထားပါတယ်။ တွေ့ဆုံဆွေးနွေးရေးအတွက် MNDAA က အဆင့်မြင့်ကိုယ်စားလှယ် အဖွဲ့ကို စေလွှတ်မယ့်အကြောင်းနဲ့ နိုင်ငံရေးနည်းလမ်းနဲ့ နည်းလမ်းနဲ့ ဖြေရှင်းဖို့ကို လိုလားပေမဲ့ ကိုယ့်ကိုကိုယ် ခုခံ ကာကွယ်ခွင့်ကိုတော့ အရင်အတိုင်း ဆွဲကိုင်ထားမယ်လို့ MNDAA ရဲ့ ထုတ်ပြန်ချက် မှာ ပြောထားပါတယ်။\nတရုတ်ဘက်က သူတို့ဆီမှာ ဆေးလာကုနေတယ်လို့ပြောတဲ့ MNDAA ခေါင်းဆောင် ဖုန်တာရွှင်ကတော့ လောက်ကိုင်ကို ပြန်ရောက်လာပြီဆိုတဲ့ သတင်းတွေထွက်နေပေမဲ့ MNDAA နဲ့ နီးစပ်သူကတော့ အတည်ပြုချက် မပေးပါဘူး။ တရုတ်က ဖုန်တာရွှင်ကိုထိန်းသိမ်းထားပြီး စစ်ကောင်စီနဲ့ဆွေးနွေးဖို့ ဖိအားပေးတဲ့ သဘောလည်း ယူဆမှုတွေရှိပါတယ်။\nMNDAA နဲ့ နီးစပ်သူ သတင်းရင်းမြစ်က ဒီလအတွင်းမှာ တရုတ်နိုင်ငံက တရုတ်-မြန်မာနယ်စပ် အခြေစိုက် တိုင်းရင်းသားလက်နက်ကိုင်အဖွဲ့တွေကို တဖွဲ့ချင်းအလိုက် တွေ့ဆုံတာတွေရှိခဲ့ကြောင်း ပြောပါတယ်။ အာရက္ခတပ်တော် AA နဲ့ တရုတ်အစိုးရဘက်က ဒီဇင်ဘာလ ၁ ရက်နေ့က ထိန်ချုံးမြို့မှာ တွေ့ဆုံပြီး ဒီဇင်ဘာလ ၃ ရက်နေ့ကတော့ UWSA ဝအဖွဲ့ ၊ ဒီဇင်ဘာလ ၈ ရက်နေ့မှာတော့ TNLA တအာင်းအဖွဲ့၊ ဒီဇင်ဘာလ ၁၁ ရက်နေ့မှာ KIA ကချင်အဖွဲ့နဲ့ ကူမင်းမှာ တွေ့ဆုံခဲ့တယ်လို့ တွေ့ဆုံပွဲတွေအကြောင်းသိထားသူက ပြောပါတယ်။\nကချင်လွတ်မြောက်ရေးအဖွဲ့ KIO ဥက္ကဋ္ဌ ဗိုလ်ချုပ်ကြီး အင်ဘန်လ ဦးဆောင်တဲ့ ကချင်ကိုယ်စားလှယ် အဖွဲ့ဟာ တရုတ်နိုင်ငံရဲ့ ဖိတ်ကြားချက်အရ ဒီလ ဒီဇင်ဘာ ၈ ရက်နေ့က တရုတ်နိုင်ငံကို သွားနေပါ တယ်။ ဒီကိုယ်စားလှယ်အဖွဲ့မှာ ဗိုလ်ချုပ်ဂွမ်မော်ပါ ပါသွားပါတယ်။ ဗိုလ်ချုပ်ကြီး အင်ဘန်လနဲ့အဖွဲ့ ဟာ ဒီကနေ့ သောကြာနေ့ နေ့လယ်ပိုင်းအထိတော့ ဌာနချုပ် လိုင်ဇာကို ပြန်မရောက်သေးကြောင်းနဲ့ ဆွေးနွေးပွဲကို ဒီဇင်ဘာ ၁၂ ရက်က ကူမင်းမြို့မှာ ပြုလုပ်တယ်လို့သိရကြောင်း KIA ပြန်ကြားရေးတာဝန်ခံ ဗိုလ်မှူးကြီးနော်ဘူက ပြောပါတယ်။\n“အဲဒါက ပြန်မလာကြဘူး။ ဆွေးနွေးပွဲကတော့ မနေ့က လုပ်တယ်လို့တော့ပြောတယ်။ ဟို ခွန်းမင် (ကူမင်း) မှာပါ။”\nတရုတ်နဲ့ ကချင်ကိုယ်စားလှယ်အဖွဲ့ကြား ဒီခရီးစဉ်အတွင်း ဘာအကြောင်းအရာတွေ ဆွေးနွေးနေတယ် ဆိုတာတော့ မသိရသေးဘူးလို့ ပြောပါတယ်။\nနိုင်ငံရေးသုံးသပ်သူတွေကတော့ KIO ဥက္ကဌဋ္ဌနဲ့ အဖွဲ့ဟာ တရုတ်ပြည်သူ့နိုင်ငံရေးအတိုင်ပင်ခံအဖွဲ့ (CPPCC) အဖွဲ့ဝင် Wu Ken နဲ့တွေ့ဆုံနိုင်ခြေရှိပြီး နယ်စပ်ကုန်သွယ်ရေးကိစ္စတွေကို အလေးထား ဆွေးနွေးနိုင်ကြောင်း သုံးသပ်တာတွေ ရှိနေပါတယ်။ အခုလို KIO ဥက္ကဋ္ဌနဲ့ ကူမင်းမှာ တွေ့ဆုံဆွေးနွေးပြီး တဲ့နောက်မှာတော့ ကချင်ပြည်နယ်အတွင်းက တရုတ်နယ်စပ်ဂိတ်တွေ ပြန်ဖွင့်တာတွေ ရှိတယ်ဆိုတဲ့ သတင်းတွေလည်း ထွက်ပေါ်ခဲ့ပါတယ်။ နယ်စပ် ဂိတ်တွေ ပြန်ဖွင့်တဲ့အခြေအနေကိုတော့ ဗိုလ်မှူးကြီးနော်ဘူက အခုလို ပြောပါတယ်။\n“ဂိတ်တွေ ဖွင့်တာကတော့ ဟုတ်ပါတယ်။ ဒါပေမဲ့ တံခါးတွေဖွင့်တာ၊ ဝါးလုံးကြီးတွေ ဘာတွေဖြုတ်တာ အဲလောက်ပါပဲ။ ဟို လူတွေ ဝင်ထွက်လို့တော့ မရဘူးလို့ ပြောတယ်။ ကားတွေလည်း ဝင်ထွက်လို့တော့ မရဘူးလို့ ပြောတယ်။ ဒီနေ့ပဲ အကြောင်းကြားတယ်လို့ ပြောတာပဲ။ ဖွင့်ဖို့ အကြောင်းကြားတာပေါ့။”\nလောလောဆယ် တရုတ်-မြန်မာနယ်စပ်ဂိတ်တွေထဲက ပန်ဆန်းနဲ့ မိုင်းလားမှာတော့ နယ်စပ်ဂိတ်တွေ ပြန်ဖွင့်တာရှိနေပြီး ကိုးကန့်နဲ့ တခြား ဝ ဒေသဘက်က ဂိတ်တွေကိုတော့ ပိတ်ထားဆဲဖြစ်ပါတယ်။ အခုလို တရုတ်နဲ့ KIO ကချင်ခေါင်းဆောင်တွေ တွေ့ဆုံနေကြချိန်မှာပဲ ကချင်ပြည်နယ်ထဲက ဗန်းမော်မြို့မှာ တိုက်ပွဲတွေ ဆက်လက် ပြင်းထန်နေပါတယ်။ ဒေသတွင်းသတင်းမီဒီယာတွေကတော့ KIA နဲ့ ပူးပေါင်းတပ်တွေဟာ ဗန်းမော်ရဲစခန်း၊ ထွေအုပ်ရုံးအပါအဝင် မြို့ရဲ့ ၄ ပုံ ၃ပုံခန့်ကို ထိန်းချုပ် ထားပြီး စစ်ဆင်ရေး ကွပ်ကဲမှုဌာနချုပ် စကခ ၂၁ နဲ့ ခလရ ၄၇ မှာ တိုက်ပွဲတွေ ပြင်းထန်နေတယ်လို့ ဖော်ပြကြပါတယ်။ KIA ဘက်က ဗန်းမော်မြို့ကို သိမ်းနိုင်ဖို့ ကြိုးစားနေတဲ့ တိုက်ပွဲဟာ ဒီနေ့ဆိုရင် ၁၀ ရက်ရှိသွားပါပြီ။ ကချင်ပြည်နယ် တိုက်ပွဲတွေနဲ့ပတ်သက်လို့ စစ်ကောင်စီဘက်က သတင်းထုတ်ပြန်ခြင်း မရှိသေးပါဘူး။",
    "domain": "News",
    "url": "https://burmese.voanews.com/a/sac-and-mndaa-will-meet-in-china-/7899968.html"
  },
  {
    "id": "7d5a6509-77c1-4fe9-a794-73fdb2ad9382",
    "title": "ကျောက်ဖြူတိုက်ပွဲတွေကြောင့် ဒေသခံထောင်ချီ ဘေးလွတ်ရာတိမ်းရှောင်",
    "text": "ရခိုင်ပြည်နယ်၊ ကျောက်ဖြူမြို့နယ်မှာ စစ်ကောင်စီနဲ့ အာရက္ခတပ်တော် AA အဖွဲ့ကြား တိုက်ပွဲတွေ ဆက်လက် ဖြစ်ပွားနေတာကြောင့် ထောင်နဲ့ချီတဲ့ ဒေသခံတွေ ဘေးလွတ်ရာ တိမ်းရှောင်နေရကြောင်း အကူအညီပေးနေသူတွေနဲ့ ဒေသခံတွေက ပြောပါတယ်။ တိုက်ပွဲတွေကြား ဒေသခံကျေးရွာတွေ ထိခိုက်ပျက်စီးမှုတွေ ကြုံနေရတယ်လို့လည်း ပြောပါတယ်။ တရုတ်နိုင်ငံက စီမံကိန်းတွေရှိရာ ကျောက်ဖြူက စစ်ရေးတင်းမာမှု နောက်ဆုံးအခြေအနေ ရန်ကုန်က သတင်းပေးပို့ထားပါတယ်။\nရခိုင်ပြည်နယ်တောင်ပိုင်းက တရုတ်စီမံကိန်းတွေ အများအပြားရှိရာ ကျောက်ဖြူမြို့နယ်မှာ စစ်ကောင်စီနဲ့ အာရက္ခတပ်တော် AA အဖွဲ့ကြား ပြီးခဲ့တဲ့ ဖေဖော်ဝါရီလကစ ဖြစ်ပွားနေတဲ့ တိုက်ပွဲတွေ ပြင်းထန်လာနေတာကြောင့် ဒေသခံထောင်နဲ့ချီ နေရပ်စွန့်ခွာ တိမ်းရှောင်နေရတာပါ။\nအထူးသဖြင့် ကျောက်ဖြူမြို့ပြင်က စစ်ကောင်စီရဲ့ ဓညဝတီရေတပ်ဌာနချုပ်အနီး တိုက်ပွဲတွေ ပြင်းထန်နေပြီး လက်နက်ကြီးတွေ အပြန်အလှန် ပစ်ခတ်နေတယ်လို့လည်း ဒေသခံတွေက ပြောပါတယ်။ စစ်ကောင်စီက လေကြောင်းကပါ တိုက်ခိုက်နေတာကြောင့်လည်း စိုးရိမ်နေရတယ်လို့ ဒေသခံတယော်ကကပြောပါတယ်။\n“ ကြားနေရတာကတော့ လေယာဉ်ကတော့ နေ့တိုင်းလိုလိုလို့ ပြောလို့ရတယ်၊ နေ့ရော ညရော အချိန် မရှိဘူး သူတို့ မထင်ရင်မထင်သလို လာချတာ ဗုံးကြဲတယ်၊ လက်နက်ကြီးတွေနဲ့လည်း ဟိုဖက် ဒီဖက် ပစ်နေကြတာပေါ့ကွာ၊ တိုက်ပွဲတွေ ပြင်းထန်လာတော့ စိုးရိမ်တာကတော့ လေယာဉ်တို့ဒရုန်းတို့ပေါ့၊ လက်နက်ကြီးတို့ဘာတို့က တချက်နှစ်ချက်ပစ်ပြီးရင် ဘယ်နေရာရှောင်ရမယ်ဆိုတာသိတယ်၊ လေယာဉ်တို့ ဒရုန်းတို့ကတော့ ရှောင်လို့မရဘူး အသံပဲကြားလိုက်တယ် ချသွားပြီ။”\nလက်နက်ကြီးနဲ့ လေကြောင်းတိုက်ခိုက်မှုတွေကြား အနီးအနားက ကျေးရွာ အများအပြား ထိခိုက်ပျက်စီးတာ မီးလောင်တာတွေ ရှိနေတယ်လို့လည်း ဒေသခံတွေက ပြောပါတယ်။ တိုက်ပွဲတွေ ပြင်းထန်လာနေတာနဲ့အမျှ ဘေးလွတ်ရာ တိမ်းရှောင်သူတွေ တိုးလာနေကြောင်း ဒုက္ခသည်တွေကို အကူအညီပေးနေတဲ့ ကိုအောင်အောင်က ပြောပါတယ်။\n“လောလောဆယ် ကျနော်တို့ ဒီဘက်မှာ စစ်ရှောင်လာတဲ့ ကျေးရွာကတော့ ၉ရွာလောက်ရှိပါ တယ်ခင်မျာ။အဲဒီ ၉ ရွာထဲမှာမှ တချို့ ကျေးရွာတွေကတော့ မီးလောင်သွားတဲ့ ကျေးရွာတွေ လည်းရှိတာပေါ့နော်၊ လက်နက်ကြီးထိမှန်ပြီးတော့ နေအိမ်တွေ ပျက်စီးသွားတဲ့ ကျေးရွာတွေ လည်းရှိပါတယ်၊လူဦးရေကတော့ အနည်းဆုံး ၅၀၀၀ လောက်ရှိတယ်ခင်မျာ။”\nတိုက်ပွဲတွေကြောင့် နေရပ်စွန့်ခွာ ထွက်ပြေးနေရတဲ့ တချိန်တည်းမှာပဲ ကုန်စည်စီးဆင်းမှုတွေ ရပ်တန့်နေတာကြောင့် ကုန်ဈေးနှုန်း ကြီးမြင့်တဲ့ဒဏ်ကိုလည်း ဒေသခံတွေ ရင်ဆိုင်နေရတာပါ။ အထူးသဖြင့် ဒုက္ခသည်တွေအတွက် အခြေခံလိုအပ်ချက်တွေရဖို့ ခက်ခဲနေတယ်လို့လည်း အကူအညီပေးနေတဲ့ ကိုအောင်အောင်က ပြောပါတယ်။\n“အခု စစ်ရှောင်လာတဲ့ စစ်ရှောင်တွေရဲ့ အဓိက စိန်ခေါ်မှုကတော့ သူတို့ နေထိုင်စားသောက်ရေးပေါ့ အဲဒီထဲမှာမှ နေစရာနေရာပါမယ် စားစရာပါမယ် ပြီးတော့ ကျန်းမာ ရေးပေါ့၊အဲဒီကိစ္စတွေက တော်တော်အခက်အခဲဖြစ်နေတဲ့ ကိစ္စတွေပါ။”\nလက်ရှိမှာတော့ စစ်ဘေးရှောင်တွေအတွက် နေထိုင်စားသောက်ရေးတွေနဲ့ ပတ်သက်ပြီး ကျောက်ဖြူမြို့နယ် စစ်ဘေးဒုက္ခသည်အရေးပေါ်ကူညီကယ်ဆယ်ရေးကော်မတီ ကူညီပေးနေတာတွေရှိပေမယ့်လည်း လုံလောက်မှုမရှိဘူးလို့လည်း ဆက်ပြောပါတယ်။\n“ ကျောက်ဖြူမြို့နယ်မှာရှိတဲ့ စစ်ရှောင်တွေရဲ့ စားဝတ်နေရေး ကျန်းမာရေးနဲ့ ပတ်သက်ပြီး ကျနော်တို့ အတိုင်းအတာတခုအထိ ကူညီဖြေရှင်းပေးနေတာတော့ရှိပါတယ်။ ပြောရမယ်ဆိုရင်တော့ အခုလို အကြပ်အတည်းကာလမျိုးမှာ မိသားစုတစု စားဝတ်နေရေးအတွက်တောင် အရမ်းကို ခက်ခဲတဲ့ အချိန်ဆိုတော့ မိသားစုအများကြီးရဲ့ စားဝတ်နေရေး အခက်အခဲကို ဖြေရှင်းပေးနေရတဲ့ ကော်မတီတရပ်အနေနဲ့ ကျနော်တို့မှာလည်း အခက်အခဲတွေ အများကြီးရှိပါတယ်။ ”\nရခိုင်ပြည်နယ်မှာ စစ်ကောင်စီတပ်နဲ့ အာရက္ခတပ်တော် AA ကြား တနှစ်ကျော်ကြာဖြစ်ပွားနေတဲ့ တိုက်ပွဲတွေကြောင့် နေရပ်စွန့်ခွာထွက်ပြေးနေရသူတွေ တနေ့ထက်တနေ့တိုးလာနေပါတယ်။ လောလောဆယ်အထိ ရခိုင်စစ်ဘေးဒုက္ခသည် ခန့်မှန်းခြေ ၆ သိန်းထက် မနည်းရှိနိုင်တယ်လို့လည်း အကူအညီပေးနေသူတွေက ခန့်မှန်းကြပါတယ်။ မြန်မာနိုင်ငံမှာ ၂၀၂၃- ၂၄ အချက်အလက် ကောက်ယူမှုတွေအရ စစ်ဒဏ်သင့် ရခိုင်ပြည်နယ်မှာ၊ ဒေသခံ ၂ သန်းကျော် အငတ်ဘေးဆိုက်မယ့် အန္တရာယ် ရှိနေတယ်လို့ ကုလသမဂ္ဂ အတွင်းရေးမှူးချုပ်ရုံး လက်ထောက်ပြောခွင့်ရ Stephanie Tremblay က ပြီးခဲ့တဲ့ နှစ်ကုန်ပိုင်းလောက်က နယူးယောက်မြို့ ကုလရုံးချုပ် သတင်းစာရှင်းလင်းပွဲမှာ သတိပေးပြောဆိုခဲ့ဖူးပါတယ်။",
    "domain": "News",
    "url": "https://burmese.voanews.com/a/kyauk-phyu-residents-fled-amid-fightings/8006389.html"
  },
  {
    "id": "ae4e4554-9602-4bb9-9814-db9eba5a1a42",
    "title": "မြဝတီကျားဖြန့်မှာ အဓမ္မခိုင်းခံရသူ သီရိလင်္ကာနိုင်ငံသား ၂၇ ယောက် နေရပ်ပြန်",
    "text": "မြန်မာနိုင်ငံ မြဝတီမြို့အနီး အွန်လိုင်း ငွေကြေးလိမ်လည်တဲ့ လုပ်ငန်းတွေမှာ လူကုန်ကူးခံရပြီး အတင်းအကြပ်ခိုင်းစေခံခဲ့ရတဲ့ သီရိလင်္ကာနိုင်ငံသား ၂၇ ယောက်ကို ကယ်ဆယ်ပြီး နေရပ်ပြန်ပို့လိုက်တဲ့အကြောင်း သီရိလင်္ကာအစိုးရ နိုင်ငံခြားရေးဝန်ကြီးဌာနက သတင်းထုတ်ပြန်ပါတယ်။\nထိုင်းနဲ့ မြန်မာနိုင်ငံမှာရှိတဲ့ သီရိလင်္ကာသံရုံးတွေနဲ့ သီရိလင်္ကာ နိုင်ငံခြားရေးဝန်ကြီးဌာန ပြည်ပ အလုပ်အကိုင်၊ ခရီးသွားလုပ်ငန်းဌာနက တာဝန်ရှိသူတွေ ပူးပေါင်းဆောင်ရွက်ခဲ့သလို၊ ကုလသမဂ္ဂရဲ့ ရွှေ့ပြောင်းအခြေချသူများဆိုင်ရာ နိုင်ငံတကာ အဖွဲ့အစည်း IOM က ကူညီပေးခဲ့တဲ့အကြောင်း သတင်းထုတ်ပြန်ချက်မှာ ဖေါ်ပြပါတယ်။ အခု အတင်းအကြပ်ခိုင်းစေခံခဲ့ရသူတွေကို ထိုင်းနိုင်ငံ မဲဆောက်မြို့မှာ ပြီးခဲ့တဲ့ နိုဝင်ဘာလကုန်ကတည်းက ကယ်တင်ခဲ့တာပါ။\nကိုလမ်ဘိုမြို့တော် Bandaranaike လေဆိပ်ကို ဒီဇင်ဘာလ ၁၆ ရက်နေ့ ရောက်လာတဲ့ သီရိလင်္ကာနိုင်ငံသားတွေကို သီရိလင်္ကာနိုင်ငံခြားရေးဝန်ကြီးဌာန ထိပ်တန်းအရာရှိတွေ ကြိုဆိုခဲ့ပါတယ်။ အွန်လိုင်းငွေကြေး လိမ်ညာတဲ့ လုပ်ငန်း‌တွေမှာ ပိတ်မိနေတဲ့ နောက်ထပ်ကျန်နေသေးတဲ့ သီရိလင်္ကာနိုင်ငံသားတွေ လွတ်မြောက်ရေး ဆက်ပြီး ကြိုးပမ်းသွားမယ့်အကြောင်း ကြေညာချက်မှာ ဖေါ်ပြပေမဲ့ အရေအတွက် အတိအကျတော့ ဖေါ်ပြခြင်းမရှိပါဘူး။\nမြန်မာနိုင်ငံနယ်စပ်ဒေသက ကျားဖြန့်ခေါ် အွန်လိုင်းငွေကြေးလိမ်ညာတဲ့ လုပ်ငန်းတွေမှာ ကမ္ဘာတဝှမ်းက သိန်းနဲ့ချီတဲ့လူတွေ လခကောင်းကောင်းရမယ်ဆိုပြီး လှည့်ဖျားခံရသလို၊ အတင်းအကြပ်အလုပ်ခိုင်းခံနေရတဲ့အကြောင်း ကုလသမဂ္ဂက ခန့်မှန်းထားပါတယ်။",
    "domain": "News",
    "url": "https://burmese.voanews.com/a/twenty-seven-sri-lankan-victims-of-human-trafficking-rescued-from-myanmar-were-safely-repatriated-to-sri-lanka/7905355.html"
  },
  {
    "id": "43500ef6-2c84-41d3-a70b-ccc1648b668d",
    "title": "တရုတ်ခရီးသည်တွေစိုးရိမ်မှုကြောင့် ထိုင်းအစုရှယ်ယာဈေးတွေကျ",
    "text": "နယ်စပ် အွန်လိုင်းငွေကြေးလိမ်လည်တဲ့ ကျားဖြန့် ဂိုဏ်းတွေ ဖြားယောင်းခေါ်ယူတဲ့ရန်ကို စိုးရိမ်ပြီး တရုတ်ခရီးသည်တော်တော်များများ ထိုင်းနိုင်ငံကို လာရောက်မယ့် ခရီးစဉ်တွေ ပယ်ဖျက်နေတာကြောင့် ထိုင်းနိုင်ငံ ဟော်တယ်ခရီးသွားနဲ့ လေကြောင်းလိုင်းဆိုင်ရာ အစုရှယ်ယာဈေးတွေ တနင်္လာနေ့က ကျဆင်းခဲ့ပါတယ်။ Airports of Thailand (AOT) Erawan Group (ERW) Central Plaza Hotel (CENTEL) Bangkok Airways (BA) နဲ့ Asia Aviation (AAV) စတဲ့ အစုရှယ်ယာ အနည်းဆုံး ၃ ရာခိုင်နှုန်းနီးပါးကနေ ၆ ရာခိုင်နှုန်းလောက်အထိ ကျဆင်းခဲ့တဲ့အကြောင်း ဘန်ကောက်ပို့စ် သတင်းစာမှာရေးပါတယ်။\nတရုတ်နှစ်သစ်ကူးကာလ တရုတ်နိုင်ငံသား ၈ သန်းလောက် ထိုင်းနိုင်ငံကို လာရောက်မယ်လို့ ထိုင်း တာဝန်ရှိသူတွေ ခန့်မှန်းထားကြတာပါ။ ဒါပေမဲ့လည်း မကြာသေးခင်က တရုတ် ရုပ်ရှင်သရုပ်ဆောင် Wang Xing ကို မြန်မာနယ်စပ်မှာ အွန်လိုင်းငွေကြေးလိမ်လည်တဲ့ ဂိုဏ်းတွေဆီက ပြန်လည်ကယ်ဆယ်ခဲ့ရတဲ့ ဖြစ်ရပ် ပေါ်ပေါက်ပြီးနောက်မှာ တရုတ်နိုင်ငံသား အများအပြား ထိုင်းနိုင်ငံကို လာမယ့် ခရီးစဉ်တွေ ဖျက်သိမ်းနေပါတယ်။\nဟောင်ကောင် နာမယ်ကြီး Cantopop အဆိုတော် Eason Chan Yik-shun ဖေဖေါ်ဝါရီလအတွင်း ထိုင်းနိုင်ငံမှာ လာရောက်ဖျော်ဖြေဖို့ စီစဉ်ထားတဲ့ ဖျော်ဖြေပွဲကို လုံခြုံရေးအကြောင်းပြချက်နဲ့ ဖျက်သိမ်းလိုက်ပါတယ်။ ထိုင်းအစိုးရကတော့ တရုတ်နိုင်ငံသားတွေရဲ့ ယုံကြည်မှု ပြန်ရရေး၊ ထိုင်းနိုင်ငံကို လာရင် လုံခြုံရေးအာမခံနိုင်ရေးအတွက် အစွမ်းကုန် ပြင်ဆင်နေပါတယ်။ တနင်္ဂနွေနေ့ကပဲ ထိုင်းနဲ့တရုတ် နှစ်နိုင်ငံ အဆင့်မြင့်ရဲဌာနအရာရှိတွေ ဘန်ကောက်မြို့မှာ တွေ့ဆုံပြီး နယ်စပ်ဖြတ်ကျော်ရာဇဝတ်မှုတွေ နှိမ်န\nင်းရေး ဆွေးနွေးခဲ့ကြပါတယ်။",
    "domain": "News",
    "url": "https://burmese.voanews.com/a/thai-tourism-decrease-after-chinese-actor-human-trafficked/7935935.html"
  },
  {
    "id": "2c45b8cf-7cf3-435a-8087-e16af3c56c5f",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/7959611.html"
  },
  {
    "id": "5158f754-7c3b-44a3-bd88-c4234fbdae2e",
    "title": "၁၀၅ မိုင် ပြည်ထောင်စုလမ်း စစ်ကောင်စီ ပြန်ပိတ်",
    "text": "ရှမ်းပြည်နယ်မြောက်ပိုင်း၊ မူဆယ် ၁၀၅ မိုင် လမ်းကို စစ်ကောင်စီဘက်က သွားလာခွင့် ပြန်ပိတ်လိုက် တယ်လို့ ဒေသခံတွေက ပြောပါတယ်။ မူဆယ်မြို့မှာလည်း လုံခြုံရေးတွေတိုးမြှင့်နေပြီး တရုတ် လုံခြုံရေးတပ်ဖွဲ့တချို့လည်း ရောက်ရှိနေတယ်လို့ ဒေသခံတွေက ပြောပါတယ်။ မူဆယ်မြို့အခြေအနေ ရန်ကုန်ကသတင်းပေးပို့တာကို အခြေခံပြီး တင်ပြထားပါတယ်။\nရှမ်းပြည်နယ်မြောက်ပိုင်း၊ မူဆယ် ၁၀၅ မိုင် ပြည်ထောင်စုလမ်းမကို ဖေဖော်ဝါရီလ ၅ ရက်၊ ပြီးခဲ့တဲ့ ဗုဒ္ဓဟူးနေ့ကတည်းက စစ်ကောင်စီက ထပ်ပိတ်လိုက်တယ်လို့ ဒေသခံတွေက ပြောပါတယ်။ တရုတ်နှစ်သစ်ကူး ကာလအတွင်းမှာ ယာယီ ဖြတ်သန်းသွားလာခွင့် ပေးခဲ့တဲ့ ပြည်ထောင်စုလမ်းမကို အခု တခါထပ်ပြီး ပိတ်လိုက်တာပါ။ ဒေသခံတွေနဲ့ လူမှုကူညီရေး ပရဟိတယာဉ်တွေပါ သွားလာခွင့် မရတော့ဘူးလို့ မူဆယ်မြို့ခံတဦးက ဗွီအိုအေကိုပြောပါတယ်။\n\"ဟိုဘက်က အနေအထားကောင်းရင်တော့ ရချင်ရပါလိမ့်မယ်။ ဒီဘက်က အနေအထားကတော့ ကျနော်တို့ အဲဒီဘက်တောင်မှ သွားလာလို့မရဘူး။ လူမှုကူညီရေး ကားတွေရောပဲ။\"\nမူဆယ်မြို့တွင်းမှာလည်း စစ်ကောင်စီတပ်က လုံခြုံရေးတိုးချထားတာကိုလည်း တွေ့ရတယ်လို့ ဒေသခံတွေက ပြောပါတယ်။ မူဆယ်မြို့က ကုန်သည်တချို့ကတော့ တရုတ်လုံခြုံရေးတပ်ဖွဲ့တွေလည်း မူဆယ်မြို့မှာ ရောက်ရှိနေပြီလို့ ပြောပါတယ်။ ဒီသတင်းနဲ့ပတ်သက်လို့တော့ ဗွီအိုအေအနေနဲ့ သီးခြားအတည်ပြုနိုင်ဖို့ ဆက်ပြီးစုံစမ်းနေပါတယ်။ ဒေသခံတယောက်ကတော့ အခုလို ပြောပါတယ်။\n\"ဒီမှာ တရုတ်လုံခြုံရေးကုမ္ပဏီ မူဆယ်ဘက် ရောက်နေပြီတဲ့။ ခါတိုင်း ပြည်သူ့စစ်တွေဆိုတာတော့ ရှိတယ်။ ဒါပေမဲ့ ဒီဟာက တမူထူးခြားနေလို့ ကျနော်က နည်းနည်းသိတဲ့သူကို သွားမေးလိုက်တော့ တရုတ်ကုမ္ပဏီတော့ ဝင်လာပြီတဲ့။ လုံခြုံရေးကုမ္ပဏီကဆိုတာ။ လုံခြုံရေးကုမ္ပဏီကဆိုပေမဲ့ သူက တရုတ်စစ်သားတော့ မဟုတ်ဘူး။ ဗမာပြည်က ပြည်သူ့စစ်လို လောလောဆယ် ငှားထားတာ။ စဝင် ခါစပဲရှိသေးတယ် အဲလိုမျိုး။ တမူထူးခြားတာက ဘာလဲဆိုတော့ သူတို့ထဲမှာပါတဲ့ဟာက အပြင်မှာ ရောင်းတဲ့ ယူနီဖောင်းလိုပုံစံမျိုးဗျ။ အခုလောလောဆယ် အာရက္ခတပ်တော်တွေ ဝတ်ထားတဲ့ ယူနီဖောင်းနဲ့ ခပ်ဆင်ဆင်လေး။\"\nရှမ်းမြောက်မှာရှိတဲ့ ရှမ်းလူ့အခွင့်အရေး အဖွဲ့တွေကတော့ အရင်ကလည်း တရုတ်လုံခြုံရေး တပ်ဖွဲ့တွေဟာ ရှမ်းပြည်နယ်မြောက်ပိုင်း မြို့နယ်တွေမှာ အတားအဆီးမရှိ ဝင်ထွက်နေကြတဲ့အတွက် ဒီကိစ္စဟာ ဖြစ်နိုင်တယ်လို့ လို့ ဗွီအိုအေကို ပြောပါတယ်။ မူဆယ်မြို့ဟာ ရှမ်းပြည်နယ်မြောက်ပိုင်းမှာ စစ်ကောင်စီထိန်းချုပ်ထားတဲ့ တခုတည်းကျန်တဲ့ မြို့လည်းဖြစ်ပါတယ်။ မူဆယ်မြို့နဲ့ ၁၅ မိနစ် လောက်ပဲ ကားနဲ့သွားရတဲ့ ၁၀၅ မိုင် ကုန်သွယ်ရေးဇုန်ကို ညီနောင်မဟာမိတ် ၃ ဖွဲ့က ထိန်းချုပ်ထားပြီး မူဆယ်မှာ နယ်စပ်ကုန်သွယ်ရေး မရှိပါဘူး။ အရင်ကလည်း လုံခြုံရေးအခြေအနေပေါ် မူတည်ပြီး မူဆယ် ၁၀၅ မိုင် လမ်းကို စစ်ကောင်စီတပ်က သွားလာခွင့် ဖွင့်လိုက်ပိတ်လိုက်လုပ်ခဲ့ဖူးပါတယ်။",
    "domain": "News",
    "url": "https://burmese.voanews.com/a/muse-015-miles-gate-closed-/7966385.html"
  },
  {
    "id": "0f78b1cc-7d76-4bd8-9864-5fb50378b597",
    "title": "အယုဒ္ဓယမှာ စစ်ဘေးရှောင်တွေအပါအဝင် မြန်မာ ၁၀၀ ကျော် အဖမ်းခံရ",
    "text": "ထိုင်းနိုင်ငံအလယ်ပိုင်း အယုဒ္ဓယခရိုင် ဥထိုင်းမြို့နယ်မှာ စစ်တပ်၊ ရဲနဲ့ လဝက,အပါအဝင် ဌာနပေါင်းစုံ ပူးပေါင်းအဖွဲ့ရှောင်တခင် ဝင်ရောက်စစ်ဆေးရာမှာ မြန်မာ ၁၀၀ ကျော် အဖမ်းခံခဲ့ရပါတယ်။ ဒီဇင်ဘာလ ၈ ရက်နေ့က ဆောက်လုပ်ရေးအလုပ်သမားတန်းလျားကို ဝင်ရောက်ရှာဖွေချိန်မှာ ဖမ်းဆီးခံလိုက်ရတာဖြစ်ပြီး အဲဒီထဲက ၃၀ ကျော်ကတော့ စစ်ဘေးရှောင်ရင်း ထိုင်းနိုင်ငံထဲကို ရောက်လာကြတာလို့ ဆိုပါတယ်။ ထိုင်းအခြေစိုက်ဗွီအိုအေသတင်းထောက်မအေးအေးမာ သတင်းပေးပို့ထားပါတယ်။\nထိုင်းနိုင်ငံအတွင်း တရားမဝင်နိုင်ငံခြားသားတွေကိုဖမ်းဆီးနေရာမှာ ထိုင်းနိုင်ငံအလယ်ပိုင်း အယုဒ္ဓယ ခရိုင် ဥထိုင်းမြို့နယ်မှာရှိတဲ့ ဆောက်လုပ်ရေးအလုပ်သမား တန်းလျားကို ဒီဇင်ဘာလ ၈ ရက်နေ့က စစ်တပ်၊ ရဲအပါအဝင် ဌာနပေါင်းစုံးပူးပေါင်းအဖွဲ့တွေက ဝင်ရောက်ရှာဖွေဖမ်းဆီးခဲ့ပါတယ်။ ဒီထဲမှာ မြန်မာ ၁၀၀ ကျော် ဖမ်းမိခဲ့တယ်လို့ အလုပ်သမားရေးလှုပ်ရှားသူဦးမိုးကြိုးက အခုလိုပြောပါတယ်။\n“ဒီဇင်ဘာလ ၈ ရက်နေ့မနက်ဝေလီဝေလင်းအချိန်လောက်မှာ လဝက၊ မှုခင်းရဲ၊ နယ်ခြားစောင့် ဒေသဆိုင်ရာပူးပေါင်းအဖွဲ့တွေက ထိုင်းအလယ်ပိုင်း အယုဒ္ဓယခရိုင် ဥထိုင်းမြို့နယ်ထဲမှာရှိတဲ့ ဆောက်လုပ်ရေးလုပ်ငန်းခွင်ထဲမှာအလုပ်သမား ၁၀၀ ကျော်ဖမ်းမိတယ်။ ဖမ်းတဲ့အချိန် မနက်အစောကြီးဆိုတော့ အိမ်ခေါင်မိုးပေါ်တက်ပြေးတဲ့သူနဲ့ အိမ်သာထဲထွက်ပြေးသူနဲ့ အယောက် ၁၀၀ ကျော်ဖမ်းမိပါတယ်။”\nဥထိုင်းမြို့နယ်၊ နောင်နမ့်ဆုမ့်ရပ်ကွက် နယ်မြေ ၄ မှာရှိတဲ့ ဆောက်လုပ်ရေးအလုပ်သမားတန်းလျားမှာ တရားမဝင်အလုပ်သမားတွေ နေထိုင်နေတယ်ဆိုပြီး သတင်းရတဲ့အတွက် ထိုင်းအာဏာပိုင်တွေက သွားရောက်ဖမ်းဆီးခဲ့တာဖြစ်ပါတယ်။ ဒီထဲမှာ မယ်ဟောင်ဆောင်ခရိုင် တောလမ်းတွေကနေလာတဲ့ စစ်ဘေးရှောင်ပြည်သူ ၃၇ ယောက်ပါဝင်တယ်လို့လည်း ပြောပါတယ်။\n“အဲဒီထဲက လူတွေစစ်ချတော့ အမျိုးသား ၂၆ ယောက်နဲ့ အမျိုးသမီး ၁၁ ယောက်က ထိုင်းကို ဝင်လာတာလည်း မကြာသေးဘူး။ ထိုင်းမြောက်ပိုင်း မယ်ဟောင်ဆောင်ခရိုင်ကနေ စစ်ဘေးရှောင်ရင်း လာကြတာဖြစ်ပါတယ်။ အဲဒီ အယောက်၃၀ ကျော်ကတော့ စစ်ဘေးရှောင်ပြီး ထိုင်းမြောက်ပိုင်း တောလမ်းကနေ ဝင်လာတာဖြစ်တယ်။ သူတို့ကတော့ သိတ်မကြာသေးဘူး။ ပွဲစားကို တယောက်ကို ဘတ် တသောင်းခွဲကနေ ၂ သောင်းလောက်ပေးပြီး အဲဒီလုပ်ငန်းခွင်မှာ အလုပ်လာလုပ်တာဖြစ်တယ်။ သူတို့ရဲ့လုပ်အားခကတော့ တနေ့ကို ဘတ်ငွေ ၅၀၀ ကနေ ၆၀၀ ထိရတယ်လို့ ထွက်ဆိုကြပါတယ်။\nထိုင်းနိုင်ငံထဲမှာ အလုပ်သမားလက်မှတ်တွေလုပ်ပေးတော့မယ့်အချိန်မှာ မြန်မာနိုင်ငံသားတွေ အစုလိုက်ဝင်ရောက်လာနေပါတယ်။ မြန်မာနိင်ငံမှာ နိုင်ငံရေး စစ်ရေး မတည်ငြိမ်မှုတွေသာမက အသက် ၁၈ နှစ်ကနေ ၃၅ နှစ်ကြားလူငယ်တွေကို အတင်းအကြပ်စစ်သားစုဆောင်းတဲ့အတွက် အိမ်နီးချင်းထိုင်းနိုင်ငံထဲကို မြန်မာတွေ နေ့စဉ်ဝင်ရောက်လာနေပါတယ်ရှင်။",
    "domain": "News",
    "url": "https://burmese.voanews.com/a/thai-myanmar-migrant-workers-arrest-/7895767.html"
  },
  {
    "id": "b14b5c6e-131c-4106-966a-673b76684342",
    "title": "မတ္တရာမှာ တိုက်ပွဲတွေကြောင့် ဒေသခံရွာသား အများအပြား ဘေးလွတ်ရာတိမ်းရှောင်",
    "text": "မန္တလေးတိုင်း၊ မတ္တရာမြို့နယ် အနောက်ဘက်ခြမ်းမှာ စစ်ကောင်စီနဲ့ ကာကွယ်ရေးတပ်တွေကြား တိုက်ပွဲတွေကြောင့် ဒေသခံ ကျေးရွာသားတွေ ဘေးလွတ်ရာ တိမ်းရှောင်နေရတယ်လို့ နယ်ခံတွေက ပြောပါတယ်။ တိုက်ပွဲအတွင်း စစ်ကောင်စီက လေကြောင်းကရော လက်နက်ကြီးတွေနဲ့ပါ ပစ်ခတ်တိုက်ခိုက်နေတာကြောင့် လုံခြုံရေးအတွက် စိုးရိမ်ပြီး တိမ်းရှောင်နေကြတာပါ။ မတ္တရာမြို့နယ် အနောက်ဘက်ခြမ်းမှာ ဖြစ်ပွားနေတဲ့ တိုက်ပွဲအခြေအနေ ရန်ကုန်ကနေ သတင်းပေးပို့ထားပါတယ်။\nမတ္တရာမြို့နယ် အနောက်ဘက်ခြမ်းကို စစ်ကြောင်းထိုးလာတဲ့ စစ်ကောင်စီတပ်နဲ့ ဒေသခံကာကွယ်ရေး ပူးပေါင်းတပ်တွေကြား နိုဝင်ဘာလ ၁၇ ရက်ကတည်းက တိုက်ပွဲပြင်းထန်နေပြီး အပြန်အလှန်ပစ်ခတ်တာတွေ ရှိခဲ့ပြီး၊ တိုက်ပွဲပြင်းထန်လာနေတာ နှစ်ရက်ဆက်တိုက်ရှိနေပြ ီလို့ မတ္တရာဒေသခံ တဦးက ဗွီအိုအေကို ပြောပါတယ်။\n\"မတ္တရာမြို့ ဘောလုံးကွင်းထဲကနေ ပစ်တယ်ဗျ။ နေ့စဉ်နဲ့အမျှ ပစ်တယ်။ ၁၈ ရက်နေ့ ဒီနေ့မနက်လည်း ပစ်တယ်။ ၁၇ ရက်နေ့ကလည်း မနက်မိုးလင်းပြီဆိုတာနဲ့ ညမိုးချုပ်တဲ့အထိ ၁၂-၁ နာရီအထိကို ပစ်တယ်ဗျ။ ၁၇ ရက်နေ့က မတ္တရာမြို့နယ် ရွှေချောင်းရွာဘက်ကနေ ကား ၄စီးနဲ့ စစ်သားအင်အားခန့်မှန်း ၁၀၀ ဝန်းကျင်ပေါ့၊ ဆောက်ခြုံပေါက်ရွာဘက်ကို စစ်ကြောင်းထိုးလာတယ်ဗျ။ အဲဒီမှာ သူတို့ဘက်က အထိနာတယ်လို့ သိရတယ်ဗျ။ အဲဒီမှာ လေကြောင်းတိုက်ခိုက်မှု ၉ နာရီ ၂ မိနစ်မှာ လာလုပ်သွားတယ်။ အဲဒါပြီးတော့ သိပ်မကြာဘူး၊ ဂျက်ဖိုက်တာ ၂စီးနဲ့ လေကြောင်းထပ်ပြီး လာပစ်သွားတယ်ဗျ။\"\nအဲဒီစစ်ကြောင်းက မတ္တရာမြို့နယ်၊ ပင်းယျရွာဘက်မှာ အထိုင်ချထားတဲ့ စစ်ကြောင်းဖြစ်ပြီးတော့ ပြီးခဲ့တဲ့ စနေနေ့မှာ ဇရပ်ဖြူကျောင်းဘက်ကို ရောက်လာခဲ့တာပါ။ အဲဒီကနေ နိုဝင်ဘာလ ၁၇ ရက်နေ့မှာ အနောက်ဘက်ခြမ်းကို စစ်ကြောင်းထိုးလာပြီး၊ မြွေသစ်တောရုံးရွာထဲကို ရောက်လာတယ်လို့ သိရပါတယ်။\nစစ်ကောင်စီဘက်က လေကြောင်းကရော လက်နက်ကြီးတွေနဲ့ပါပစ်ခတ်တိုက်ခိုက်နေလို့ မတ္တရာမြို့နယ် အနောက်ခြမ်းမှာရှိတဲ့ ရွာအားလုံးနီးပါး စစ်ဘေးရှောင်နေတယ်လို့ ဒေသခံတဦးက ပြောပါတယ်။\n\"မတ္တရာမြို့ရဲ့ အနောက်ဘက်မှာရှိတဲ့ ရွာတွေမှန်သမျှ အကုန်လုံး သူတို့ကဖြန့်ပြီးတော့ စစ်ကြောင်းထိုးလိုက်တာ။ တိုက်ပွဲတွေ ပြင်းထန်လာတယ်ဗျ။ လေကြောင်းရော၊ လက်နက်ကြီးအစုံနဲ့ ပစ်တာဗျ။ ဒီနေ့က စကစဘက်က မနက် ၆ နာရီလောက်ကတည်းက တနေကုန်ပစ်တာ။ ခုနကလည်း ပစ်တုန်းပဲဗျ။\"\nမတ္တရာမြို့နယ် အနောက်ခြမ်းမှာ စစ်ကောင်စီနဲ့ ဒီကနေ့အထိ တိုက်ပွဲပြင်းထန်နေတယ်လို့ MDY-PDF ပြောခွင့်ရ ကိုအော်စမွန်က ပြောပါတယ်။\n\"မတ္တရာမြို့နယ် အနောက်ခြမ်းမှာ ကျနော်တို့တပ်ဖွဲ့တွေနဲ့ စစ်ကောင်စီတပ်ကြား တိုက်ပွဲပြင်းထန်နေတာ ၂ ရက်ရှိပါပြီ။ ဒေသခံတချို့ ထွက်ပြေးတိမ်းရှောင်တာလည်း ရှိပါတယ်။ အသေးစိတ် အခြေအနေတွေတော့ မသိရသေးပါဘူးဗျ။\"\nမတ္တရာအနောက်ခြမ်းမှာ စစ်ကောင်စီနဲ့ ဖြစ်ပွားနေတဲ့ တိုက်ပွဲအတွင်း ဒေသခံကာကွယ်ရေး အဖွဲ့တွေပူးပေါင်းထားပြီး ဘယ်အဖွဲ့တွေ ပါဝင်တယ်ဆိုတာကိုတော့ အသေးစိတ် မထုတ်ပြန်ထားပါဘူး။ ပြီးခဲ့တဲ့ စက်တင်ဘာလတုန်းက မတ္တရာမြို့နယ်ထဲ ဖြစ်ပွားခဲ့တဲ့ တိုက်ပွဲတွေမှာတော့ မန္တလေးပြည်သူ့ကာကွယ်ရေး မြို့ပြပြောက်ကျားတပ်ဖွဲ့ GZP နဲ့ BRA LDF ၊ မန္တလေးခရိုင် ပ.က.ဖ၊ မတ္တရာမြို့နယ် ပ.က.ဖ၊ ချင်းမြသာစည်မြို့နယ် ပ.က.ဖ၊ အောင်မြေသာစံမြို့နယ် ပ.က.ဖ အပါအဝင် Taw Twin Toopi (LDF) တို့ ပူးပေါင်းခဲ့ကြပါတယ်။\nစစ်ကောင်စီဘက်ကတော့ မကွေး စစ်ကိုင်း မန္တလေးစတဲ့ မြန်မာနိုင်ငံအလယ်ပိုင်းဒေသက တိုက်ပွဲတွေ အရပ်သားထိခိုက်သေဆုံးမှုတွေ စစ်ရှောင်ပြည်သူတွေနဲ့ပတ်သက်လို့ ပြည်သူ့ကာကွယ်ရေးတပ်တွေရှိနေတဲ့နေရာတွေကို ပစ်မှတ်ထားချေမှုန်းနေတယ်လို့ သတင်းထုတ်ပြန်လေ့ရှိပါတယ်။",
    "domain": "News",
    "url": "https://burmese.voanews.com/a/local-villagers-fled-due-to-the-fighting-in-mattaya/7867550.html"
  },
  {
    "id": "caba1de4-8195-4681-aa3f-0c9272430aac",
    "title": "ထိုင်းကုန်စည် တင်သွင်းမှု ကန့်သတ်မယ့် သတင်းကြောင့် မြန်မာကုန်သည်တွေစိုးရိမ်",
    "text": "မြန်မာနိုင်ငံ နယ်စပ်အခြေစိုက် အွန်လိုင်း ငွေလိမ်ဂိုဏ်းတွေကို နှိမ်နင်းတဲ့ အစီအစဉ် တစိတ်တပိုင်း အဖြစ် မြန်မာနိုင်ငံကိုတင်သွင်းနေတဲ့ ကုန်ပစ္စည်းတွေကို ထိုင်းနိုင်ငံကကန့်သတ်မယ့်သတင်းကြောင့် ကုန်သည်တွေ စိုးရိမ်နေကြပါတယ်။ မြန်မာဘက်ကိုတင်သွင်းနေတဲ့စက်သုံးဆီအပြင် အခြား လူသုံးကုန် ၁၁ မျိုးနီးပါးကို ထိုင်းဘက်က ကန့်သတ်မယ့်သတင်းကြောင့် နယ်စပ်ကုန်သွယ်ရေး ထိခိုက်လာ နိုင်တယ်လို့လည်း ပြောပါတယ်။ ထိုင်း-မြန်မာ နယ်စပ်ကုန်သွယ်ရေး အခြေအနေ ရန်ကုန်က သတင်းပေးပို့ ထားတာကို အခြေခံပြီး တင်ပြထားပါတယ်။\nမြန်မာဘက်ကို နယ်စပ်ကနေသွင်းနေတဲ့ ကုန်ပစ္စည်းတွေထဲက ကုန်စည် ၁၁ မျိုးနီးပါးကို ထပ်ပြီး ကန့်သတ်လိုက်တယ်ဆိုတဲ့သတင်းတွေ ထိုင်းနယ်စပ်မှာ ထွက်ပေါ်နေပါတယ်။ ကရင်ပြည်နယ်၊ မြဝတီမြို့မှာရှိတဲ့ ကျားဖြန့်ငွေလိမ်ဂိုဏ်းတွေကို နှိမ်နင်းဖို့ မြန်မာဘက်ကို ရောင်းချနေတဲ့ စက်သုံးဆီတွေကိုကန့်သတ်အပြီး နောက်ထပ် ကုန်စည်ပေါင်း ၁၁ မျိုးနီးပါးကို ထိုင်းက ကန့်သတ်လိုက်တယ်ဆိုတဲ့ သတင်းထွက်လာတာပါ။\nအဓိက,ကတော့ ကျားဖြန့်လုပ်ငန်းတွေမှာ လိုအပ်နိုင်တဲ့ လျှပ်စစ်အသုံးအဆောင်ပစ္စည်းတွေကို ကန့်သတ်တာဖြစ်နိုင်တယ်လို့ မြန်မာကုန်သည်တချို့က ပြောပါတယ်။ ဒီပစ္စည်းတွေကတော့ မိုဘိုင်းဖုန်း၊ ဖုန်းဘက်ထရီနဲ့ အခြားအားသွင်း ဘက်ထရီမျိုးစုံ၊ အင်ဗာတာ၊ မီးစက်၊ ဆိုလာပြား၊ ဖုန်းနဲ့ဆက်စပ်ပစ္စည်တွေ၊ လျှပ်စစ်ကြိုး၊ ကွန်ပျူတာအစိတ်အပိုင်း၊ ကွန်ပျူတာဆော့ဖ်ဝဲ၊ အင်ဂျင်ဝိုင် စတာတွေ ဖြစ်ပါတယ်။\nထိုင်းဌာနဆိုင်ရာ သတင်းတွေက ဒီကိစ္စကို တရားဝင် မထုတ်ပြန်သေးပေမဲ့ မြန်မာဘက်ကိုပို့မဲ့ ကုန်လှောင်ရုံတွေမှာ ထိုင်းတာဝန်ရှိသူတွေက စက်သုံးဆီအပါအဝင် ဒီပစ္စည်း ၁၁ မျိုးကို အဓိက ရှာဖွေကြတယ်လို့ ထိုင်းနယ်စပ်က မြန်မာလုပ်ငန်းရှင်တဦးက ဗွီအိုအေကို ပြောပါတယ်။\n\"သူတို့က သူတို့ဝင်စစ်တဲ့အချိန်မှာ ဒီပစ္စည်းကျနော်တို့ဆီမှာ၊ ကျနော်တို့ဆီမှာမှမဟုတ်ဘူး။ ကုန်စည်ပို့ဆောင်ရေးလုပ်နေသူတွေ အကုန်လုံးဆီမှာ၊ တဦးချင်းစီမှာ ဝင်စစ်လို့တွေ့ရင် ဒါ ပြဿနာတော့ ရှိတာပေါ့။ အခု(ထိုင်း) နယ်ဘက်မှာ တောက်လျှောက် အကုန်လိုက်စစ်တယ်။ သူတို့က အဲလိုတားမြစ်တယ်ဆိုပေမဲ့လည်း ကျနော်တို့မှာလည်း ကျနော်တို့လမ်းကြောင်းတွေနဲ့ ကျနော်တို့ ရှိကြတာပေါ့နော်။ ဒါပေမဲ့ အဓိကတော့ ဆီတွေဘာတွေ ကျနော်တို့ မသယ်ဘူး။ ဆိုလာပြား ဘက်ထရီတွေကျလည်း မယူဘူး။ ကျနော်တို့ အဓိကယူတာက power pack တွေက အသုံးအဆောင်အတွက် တလုံးနှစ်လုံးတွေက ကိစ္စမရှိဘူး။ အများနဲ့က ကျနော်တို့မယူဘူး။ စားသောက်ကုန်တွေပဲ ကျနော်တို့ယူတယ်။\"\nမြန်မာနယ်စပ်မြို့တွေက ကျားဖြန့်လုပ်ငန်းတွေအတွက် အထောက်အပံ့ဖြစ်နိုင်တဲ့ လျှပ်စစ်နဲ့ စက်သုံး ဆီကို အခုလ အစောပိုင်းကစပြီး ထိုင်းအစိုးရက ဖြတ်တောက်ခဲ့ပါတယ်။ ဒါကြောင့် ကရင်ပြည်နယ် မြဝတီမြို့အပါအဝင်၊ ရှမ်းပြည်နယ် အရှေ့ပိုင်းက မြို့နယ်တွေမှာ စက်သုံးဆီ ပြတ်လပ်မှုတွေကို ကြုံနေရတာပါ။ အခု ထိုင်းဘက်က ထပ်မံ တားမြစ်လာတဲ့ အသုံးအဆောင်ပစ္စည်းတွေလည်း ပြည်တွင်းစျေးကွက်မှာ စျေးတက်လာတာမျိုးတွေ ဖြစ်ကောင်း ဖြစ်နိုင်တယ်လို့ လုပ်ငန်းတချို့က ခန့်မှန်းထားပါတယ်။",
    "domain": "News",
    "url": "https://burmese.voanews.com/a/thai-myanmar-border-trade--some-goods-restriction/7971970.html"
  },
  {
    "id": "3450f98e-94fc-47b5-bec9-47bca9a2717e",
    "title": "ရုရှား-မြန်မာ ပူးတွဲ စစ်လေ့ကျင့်မှုအပေါ် သုံးသပ်သူတဦးအမြင်",
    "text": "လာမယ့်နိုဝင်ဘာလလည်မှာ ကျင်းပမယ့် မြန်မာ-ရုရှား နှစ်နိုင်ငံ ဒုတိယအကြိမ် ပူးတွဲစစ်ရေးလေ့ကျင့်မှု ဟာ စစ်ကောင်စီက တရုတ်ထက် ရုရှားကို ပိုအားကိုးပြီး ရုရှားအကူအညီနဲ့ အနောက်အုပ်စု ဖိအားကို ရှောင်နိုင်ဖို့လုပ်ဆောင်ချက်လို့ မြန်မာ့နိုင်ငံရေးသုံးသပ်သူတွေက ရှုမြင်ပါတယ်။ စစ်အာဏာသိမ်းပြီး နောက်ပိုင်း စစ်ကောင်စီဟာ ရုရှားနဲ့ စစ်ရေးလေ့ကျင့်မှုအပါအဝင် ရုရှားနဲ့ မိတ်ဖက်ဆက်ဆံရေး ပိုတိုး လုပ်ဆောင်လာနေတာဖြစ်ပါတယ်။ရုရှား-မြန်မာ စစ်ရေးဆက်ဆံမှုအပေါ် သုံးသပ်ချက်အမြင် သဘောထား ရန်ကုန်က သတင်းပေးပို့ထားပါတယ်။\nနိုဝင်ဘာလ ၂၀ ရက်ကနေ ၂၄ ရက်နေ့အထိ ရုရှား စစ်တပ်က အရာရှိစစ်သည်တွေနဲ့အတူ Harbour Phase ဆိပ်ကမ်းအခြေပြု နှစ်နိုင်ငံ ပူးတွဲလေ့ကျင့်မှုတွေကို ကပ္ပလီပင်လယ်ပြင် မြောက်ပိုင်းမှာ ကျင်းပသွားမယ်လို့ စစ်ကောင်စီကကြေညာထားပါတယ်။ အခုလိုရုရှား-မြန်မာ ရေတပ်ပူးတွဲစစ်ရေး လေ့ကျင့်ဖို့အတွက် မနေ့ အောက်တိုဘာ (၂၀) ရက်ကရုရှားရဲ့ ပစိဖိတ်ဆိုင်ရာ ရေတပ်စစ်သင်္ဘော အုပ်စုက ထောက်ပံ့ရေး ရေယာဉ်တစီးအပါအဝင် ကော်ဗက်စစ်ရေယာဉ်လေးစီးတို့ဟာ ရန်ကုန်မြို့၊ သီလဝါဆိပ်ကမ်းကို ဆိုက်ရောက်ရှိလာခဲ့တာပါ။\nဒါဟာ ရုရှားရေတပ်နဲ့ မြန်မာရေတပ်ကြား ဒုတိယအကြိမ် ပူးတွဲ စစ်ရေးလေ့ကျင့်ဖို့ဖြစ်ပြီး ပြီးခဲ့တဲ့နှစ် နိုဝင်ဘာလတုန်းကလည်း ကပ္ပလီပင်လယ်ပြင်မှာ ပူးတွဲ စစ်ရေးလေ့ကျင့်ခဲ့ပါတယ်။ ဒီလိုတရားဝင် စစ်ရေးလေ့ကျင့်မှု မတိုင်ခင် နှစ်နိုင်ငံ ပင်လယ်ပြင်စစ်ရေးလေ့ကျင့်မှုတွေအနေနဲ့ အောက်တိုဘာလ ၂၁ ရက်ကစလို့ ၅ ရက်ကြာ လေ့ကျင့်နေကြပါတယ်။\nအခုလို ရုရှား− မြန်မာပူးတွဲစစ်ရေးလေ့ကျင့်မှုတွေ ရှိလာတဲ့အပေါ်မှာ စစ်ကောင်စီအနေနဲ့ တရုတ်ထပ် ရုရှား ကို ပိုအားကိုးပုံပေါ်တယ်လို့ နိုင်ငံရေးလေ့လာသုံးသပ်သူတဦးက အခုလိုသုံးသပ်လိုက်ပါတယ်။\n\"ရုရှားပဲ အားကိုးမယ်၊ တရုတ်ပဲ အားကိုးလို့မရဘူးဆိုတဲ့ စဉ်းစားချက်က နဝတလက်ထက်မှာ ကတည်းက ရှိတယ်။ခုက ပိုတိုးလာတာပေါ့။ ရှေ့တိုးတာက စကစအတွက်လည်း လိုအပ်ချက် ဖြစ်တယ်။ ရုရှားအတွက်လည်းလိုအပ်ချက်ဖြစ်တယ်။ ရုရှားကလည်းအင်အားစုနေရတယ်။ ဆိုတော့ ပူးပေါင်းဆောင်ရွက်ရေးက တဖြေးဖြေးနဲ့ရှေ့ကို တိုးနေတယ်။ဒီထက်မြန်မြန် တိုးချင်တဲ့ ရည်ရွယ်ချက်တွေလည်း ရှိနိုင်တယ်။ ကမ္ဘာနဲ့ချီခင်းကျင်းပြောင်းလဲမှုအပေါ်မှာ မူတည်တာပေါ့။ ရုရှားကိုပိုပြီးတော့ စိတ်ပါလက်ပါပိုအားကိုးချင်တဲ့ပုံရှိတယ်။\"\nအခုလို ရုရှား− မြန်မာပူးတွဲစစ်ရေးလေ့ကျင့်မှု နောက်ကွယ်မှာ တဘက်နဲ့တဘက်လိုလားချက်တွေအရ စစ်ရေးအကူအညီဆိုတာထက် ပိုတဲ့ စီးပွားရေး စစ်ရေး နိုင်ငံရေး သံတမန်ရေးတွေကို စစ်ကောင်စီက ထည့်သွင်းစဉ်းစားတဲ့လုပ်ဆောင်မှုအဖြစ် စစ်ရေးနိုင်ငံရေးလေ့လာသုံးသပ်သူ က ရှုမြင်ပါတယ်။\n\"ရေတိုလိုအပ်ချက်ကိုဖြည့်နိုင်ဖို့ နိုင်ငံရေးအရထောက်ခံမှုအပါအဝင်ပေါ့။ ရေရှည်အတွက်လည်း ရပ်တည်ရေးပေါ့။အနောက်နဲ့လည်း ဘယ်လိုမှမဖြစ်နိုင်ဘူး။ တရုတ်ကိုလည်းအားသာကိုးရတယ်။ စိတ်မချရဘူး။ ရေရှည်အတွက်ကို အင်အားကြီးတွေကြားထဲ ကစားပြီးထိန်းသွားနိုင်ဖို့ တရုတ်နဲ့ရုရှား ကိုဘက်မျှထိန်းနိုင်ရင် အနောက်အုပ်စုကိုလည်းသူရင်ဆိုင်နိုင်ဖို့တွက်တယ်လေ။ ဆန့်ကျင်ဘက်အုပ်စု တွေကြားမှာ စီးမျောနိုင်ရင် စီးပွားရေး၊ စစ်ရေး၊ နိုင်ငံရေး၊ သံတမန်ရေးတို့ ကျောထောက်နောက်ခံ အားတွေ ရနိုင်တယ်လေ။ ရုရှားတို့၊ တရုတ်တို့စဉ်းစားသလို တကမ္ဘာလုံးနဲ့လွှမ်းခြုံတဲ့ ဗျူဟာထဲထိ ဟိုဘက်ကလည်းစဉ်းစားသလို ဒီဘက်ကလည်းပါဖို့ပေါ့။ အားထုတ်တာလည်း ဖြစ်နိုင်တယ်။ ရေတပ် စစ်ရေးလေ့ကျင့်တာနောက်ကွယ်မှာ တကမ္ဘာလုံးစောင့်ကြည့်ရမယ့် အခြေအနေတွေရှိလာနိုင်တယ်။\"\nဒေသတွင်းစစ်ရေး လေ့လာသူတွေကတော့ မြန်မာစစ်တပ်ဟာ ရုရှားနိုင်ငံကနေ Su 30၊ MIG-19 နဲ့ Yak တိုက်ခိုက်ရေးလေယာဉ်တွေ ဝယ်ယူနေတယ်လို့ ပြောဆိုပါတယ်။ ဒီနှစ်ပိုင်းတွေမှာ ရုရှားနဲ့မြန်မာ စစ်ရေးလေ့ကျင့်မှုတွေလည်း ခပ်စိပ်စိပ်ပြုလုပ်လာနေပြီး အခုနှစ်အတွင်း အကြိမ်ပေါင်း ၅၀ ကျော် ပူးတွဲစစ်ရေးလှုပ်ရှားဖို့ စီစဉ်ထားကြောင်း ရုရှားကာကွယ်ရေးဝန်ကြီးဌာနက တရားဝင် ပြောထားပါတယ်။\nရုရှား−မြန်မာ စစ်ရေးအစမ်းလေ့ကျင့်တာနဲ့ စစ်ရေးလေ့ကျင့်မှုတွေကို ကပ္ပလီပင်လယ်ပြင်မှာ ရေပြင်၊ ဝေဟင်၊ ရေအောက်လေ့ကျင့်ခန်းတွေနဲ့ လက်တွေ့ပစ်ခတ်တာတွေ လုပ်မှာဖြစ်တဲ့အတွက် လေ့ကျင့်ခန်း လုပ်နေတဲ့ ဧရိယာနဲ့ ငါးမိုင်အတွင်း သင်္ဘောတွေ၊ ကုန်တင်သင်္ဘောတွေ၊ စက်လှေနဲ့ ငါးဖမ်းလှေတွေ၊ ရေယာဉ် ရဟတ်ယာဉ်တွေ ဖြတ်သန်းမသွားဖို့လည်း စစ်ကောင်စီက သတိပေးထားပါတယ်။\nမြန်မာနိုင်ငံက ၂၀၂၁ခုနှစ် ဖေဖော်ဝါရီလက ရွေးကောက်ခံအစိုးရကို ဖြုတ်ချပြီး စစ်တပ်က အာဏာသိမ်းခဲ့တာကိုနိုင်ငံတကာက ကန့်ကွက်ဆန့်ကျင်နေကြချိန်၊ ဒီမိုကရေစီရေးတောင်းဆို ဆန္ဒပြသူတွေကို စစ်တပ်နဲ့ လုံခြုံရေးတပ်တွေက အင်အားသုံးသတ်ဖြတ်ခဲ့တာတွေကြောင့် အာဏာသိမ်း စစ်ခေါင်းဆောင်တွေကို အရေးယူဖို့ တောင်းဆိုနေခဲ့တာပါ။\nဒါ့အပြင် မြန်မာနိုင်ငံတဝန်း စစ်အာဏာရှင်ဆန့်ကျင်ရေး လက်နက်ကိုင်ပဋိပက္ခတွေ ပြင်းထန်နေပြီး စစ်ကောင်စီတပ်ကလေကြောင်းတိုက်ခိုက်မှုတွေအတွင်း အရပ်သားတွ ထိခိုက်သေဆုံးတဲ့အတွက် နိုင်ငံတကာက လက်နက်တင်ပို့မှု ပိတ်ဆို့ရေး၊ လေယာဉ်ဆီ တင်ပို့မှု ပိတ်ပင်ရေး နိုင်ငံတကာက တောင်းဆိုနေချိန်မှာပဲ ရုရှား မြန်မာ စစ်ရေး သံတမန်ရေးဆက်ဆံမှုက ပိုတိုးလုပ်ဆောင်လာနေတာ ဖြစ်ပါတယ်။",
    "domain": "News",
    "url": "https://burmese.voanews.com/a/russia-myanmar-military-drills-/7833056.html"
  },
  {
    "id": "e7dd75e5-7720-482c-9e1e-b317f4054eb0",
    "title": "ဖားကန့် ကျောက်စိမ်းလုပ်ကွက် နွံကန်ပြိုကျမှု ရှာဖွေ ကယ်ဆယ်ရေးလုပ်ငန်းတွေ ရပ်ဆိုင်း",
    "text": "ကချင်ပြည်နယ် ဖားကန့်မြို့နယ်က ကျောက်စိမ်းလုပ်ကွက် နွံကန်ပြိုကျမှုမှာ အလောင်း ၃၂ လောင်းကို တွေ့ရှိခဲ့ပြီး ရှာဖွေရေးလုပ်ငန်းတွေကို ရပ်ဆိုင်းလိုက်ပြီလို့ ဖားကန့်ဒေသခံတဦးက ပြောပါတယ်။ နွံကန်ပြိုကျရာမှာ လူ ရာနဲ့ချီသေဆုံးနိုင်ကြောင်း ဒေသခံတွေကခန့်မှန်းကြပေမဲ့ စာရင်းအတိအကျရဖို့ ခက်ခဲကြောင်းလည်း ပြောပါတယ်။ ဒီအကြောင်း ရန်ကုန်က သတင်းပေးပို့ထားပါတယ်။​\nဇန်နဝါရီလ ၁၃ ရက်နေ့ မနက် ၁ နာရီအချိန်လောက်မှာ ဖားကန့်မြို့နယ် ဆိပ်မူကျေးရွာအုပ်စုက စပေါ့ကျေးရွာ နွံကန်ပြိုကျတာကြောင့် လူနေအိမ် ၅၀ လောက် နစ်မြုပ်သွားပြီး လူအများအပြားပျောက်ဆုံးခဲ့တာပါ။\nပျောက်ဆုံးနေသူတွေကို ၃ ရက်ကြာ ရှာဖွေကယ်ဆယ်ရေးလုပ်ငန်းတွေ လုပ်ဆောင်ခဲ့ပြီးနောက် မနေ့ ၁၅ ရက်နေ့ ညနေပိုင်းအထိ အလောင်း ၃၂ လောင်းကို တွေ့ခဲ့ပါတယ်။ အခု တော့ ရှာဖွေ‌ရေးလုပ်ငန်းတွေ ရပ်ဆိုင်းလိုက်ပြီလို့ ဖားကန့်ဒေသခံတဦးက VOA ကို ပြောပါတယ်။\n“ဖားကန့်ရဲ့နောက်ဆုံးအခြေအနေက မနေ့ကတုန်းက ကယ်ဆယ်ရေးလုပ်ငန်းတွေ နားပစ်လိုက်တာပေါ့။ သေ ဆုံးတဲ့သူကတော့ အားလုံးပေါင်း ၃၁ ယောက်ပေါ့။ ဆေးရုံရောက်ပြီး သေသွားတဲ့သူနဲ့ဆို ၃၂ ယောက်ပေါ့။”\nနွံကန်ပြိုကျတဲ့အတွက် ပျောက်ဆုံးနေတဲ့သူ ၁၅၀ ကျော်ရှိနိုင်ကြောင်း ခန့်မှန်းပေမဲ့ စာရင်းအတိအကျရရှိဖို့ ခက်ခဲကြောင်း လည်း ပြောပါတယ်။\n“ဖားကန့်မှာက မြေပြိုလိုက်လို့ရှိရင် ကူညီကယ်ဆယ်ရေးလုပ်ငန်းတွေကို အစအဆုံးမလုပ်နိုင်တဲ့ ပြဿနာက စာရင်းမရနိုင်ဘူး။ နောက်တချက်ကကျတော့ သေဆုံးသွားပြီဆိုလို့ရှိရင်လည်း ကျနော်တို့အိမ်က လူ ဘယ် နှစ်ယောက်ပါသွားတယ် ဆိုပြီးတော့ စာရင်းမပေးကြဘူး။ ဒီလုပ်ငန်းရှင် ရေမဆေးလောပန်းတွေက သူ့အိမ်ကတော့ ဘယ်နှစ်ယောက်ပါသွားပြီပေါ့။ ဂရုတစိုက်လာပြီး စာရင်းပေးတာမျိုး မလုပ်တာတကြောင်း၊ နောက်တခါ ဟိုတစု၊ ဒီတစု လာရှာကြတဲ့လူအုပ်စုကြီးက အုပ်စုလိုက်ပါသွားရင် ပြီးပြီလေ။ ဘယ်ရောက် သွားမှန်း မသိဘူး။ ဘယ်သူကမှလည်း ဒါကို အရေးစိုက်ပြီး မလုပ်တဲ့အခါကျတော့ စာရင်းမရနိုင်ဘူး။”\nနွံအောက်နစ်မြုပ်ပျောက်ဆုံးနေသူတွေကို ရှာဖွေတဲ့လုပ်ငန်းတွေ ရပ်နားလိုက်ရတဲ့ အခြေအနေကိုလည်း သူက အခုလို ဆက်ရှင်းပြပါတယ်။\n“နွံကန်ဆိုတာက ကျောက်တွင်းအဟောင်းထဲကို ဝင်နေတဲ့ ရေနဲ့ နောက်ကျင်းထဲက တူးတဲ့မြေကြီးနဲ့ ရောပြီးတော့မှ နွံပေါ့နော်။ သူက စုပ်လို့လည်း မရဘူး။ ကော်လို့လည်း မရဘူး။ အခြေအနေက။ စုပ်လို့လည်းမရဘူး၊ ကော်လို့လည်း မရဘူးဆိုတဲ့အခါကျတော့ လူနေအိမ်တွေနဲ့ လမ်းမကြီးကိုပဲ ဖော်လိုက်တာပေါ့။ ကျန်တဲ့ဟာတွေကတော့ ဒီတိုင်းပဲ အခြောက်ခံပြီးတော့ ထားရမယ့်ပုံစံမျိုး ဖြစ်တာပေါ့နော်။ အဲတော့ လမ်းမကြီးလောက်ပဲ ရှင်းပြီးတော့မှ နားပစ်လိုက်တာ။”\nဖားကန့်ဒေသမှာ လူအသေအပျောက်များရတဲ့ဖြစ်စဉ်တွေဟာ မြေစာပုံပြိုကျတာနဲ့ နွံကန်ပေါက်ကျတာတွေ ကြောင့် ဖြစ်ပွားလေ့ရှိတာပါ။ ဒီလို သေဆုံးမှုတွေဖြစ်တိုင်း အပြီးတိုင်ရှင်းလင်းဖယ်ရှားပြီး ရှာဖွေဖို့ အခက်အခဲတွေ ရှိနေပါတယ်။\n၂၀၂၀ခုနှစ် ဇူလိုင်လဆန်းက ဝေခါရွာအနီး မြေပြိုတာကြောင့် လူ ၁၇၀ ကျော် သေဆုံးခဲ့သလို ၂၀၁၉ ခုနှစ် ဧပြီလက မော်ဝမ်းကလေးရွာ နွံကန်ကျိုးပေါက်တဲ့အတွက် ၅၄ ယောက်လုံး သေဆုံးခဲ့ ဖူးပါတယ်။",
    "domain": "News",
    "url": "https://burmese.voanews.com/a/hpakant-phakant-jademine-mud-slide-/7938838.html"
  },
  {
    "id": "f61f89a1-0c3e-4a3e-b4d6-fe71598c5134",
    "title": "ကချင်အထူးဒေသ (၁) နောက်ဆုံးလက်ကျန်မြို့ ကန်ပိုက်တီကို KIA ပူးပေါင်းတပ်တွေ သိမ်းပိုက်",
    "text": "ကချင်အထူးဒေသ (၁) က နောက်ဆုံးကျန်ရှိနေတဲ့ ကန်ပိုက်တီမြို့ကို KIA ပူးပေါင်းတပ်တွေက ဗုဒ္ဓဟူး နေ့ ညနေပိုင်းမှာသိမ်းပိုက်လိုက်ပါတယ်။ အခုအခါ ကချင်ပြည်နယ်နဲ့ တရုတ်နိုင်ငံကြားက နယ်စပ် ဂိတ်တွေ အားလုံးကို KIA ကထိန်းချုပ်လိုက်ပြီဖြစ်တာကြောင့် နယ်စပ်ကုန်သွယ်ရေး ပြန်လည်စတင်ဖို့ နှစ်ဘက် ညှိနှိုင်းကြရမယ့်အနေအထားရှိနေတယ်ဆိုတဲ့ သုံးသပ်တာတွေလည်း ရှိနေပါတယ်။ ကချင်ပြည်နယ်က စစ်ရေးအခြေအနေ ရန်ကုန်က သတင်းပေးပို့ထားတာကို ကိုခင်မောင်စိုးမင်းက တင်ပြပေးထားပါတယ်။​\nကချင်အထူးဒေသ (၁) က နောက်ဆုံးကျန်ရှိနေတဲ့ တရုတ်- မြန်မာ နယ်စပ် ကန်ပိုက်တီမြို့ကို KIA ပူးပေါင်းတပ်တွေကဒီလ ၂၀ရက်နေ့ မနက်ပိုင်းက စတင်ထိုးစစ်ဆင်ခဲ့ပြီး ညနေပိုင်းမှာ သိမ်းယူခဲ့ ပါတယ်။ လက်ရှိမှာတော့ ကန်ပိုက်တီတမြို့လုံးကို KIA က နယ်မြေရှင်းလင်းရေးတွေ ဆောင်ရွက်ပြီး မြို့ကို ထိန်းချုပ်ထားနိုင်ပြီဖြစ်ကြောင်း တရုတ်-မြန်မာနယ်စပ်မှာနေထိုင်သူ ကချင်ဒေသခံတဦးက VOA ကို ပြောပါတယ်။\n“ကန်ပိုက်တီက မနေ့ညနေ ၅ နာရီမှာသိမ်းပြီးသွားပြီလေ။ မနေ့ကမနက် ဝင်တိုက်တာ။ ညနေပိုင်း ရသွားတာပေါ့။လောလောဆယ်က မြို့ကိုက KIA ထိန်းချုပ်လိုက်ပြီပေါ့။ ကန်ပိုက်တီ တမြို့လုံး။ တချို့ စစ်ကောင်စီ တပ်ဖွဲ့ဝင်တွေကတရုတ်ပြည်ဘက် ပြေးသွားတယ်ကြားတယ်။ တချို့ စစ်ကောင်စီ တပ်ဖွဲ့ဝင်တွေက တရုတ်ပြည်ဘက် ဝင်သွားတာပေါ့။သူတို့ မိသားစုတွေ။ BGF တွေ၊ စစ်ကောင်စီ တပ်ဖွဲ့ဝင်တွေပေါ့။ တချို့က ထွက်ပြေးနေတယ်ပြောတယ်။လောလောဆယ်က နယ်စပ်ဂိတ်တွေ အကုန်လုံးက KIA တွေ ထိန်းချုပ်လိုက်ပြီ။ ဒီ တရုတ်ပြည်နယ်စပ် ကချင်ပြည်နယ်အခြမ်းပေါ့နော။ အားလုံးထိန်းချုပ်လိုက်ပြီ။”\nKIA နဲ့ ပူးပေါင်းတပ်တွေဟာ ပြီးခဲ့တဲ့ ဇွန်လတုန်းက ကချင်အထူးဒေသ (၁) နယ်မြေမှာပါဝင်တဲ့ ဝိုင်းမော်မြို့နယ် ဆဒုံးဒေသကို သိမ်းယူခဲ့တာပါ။ စက်တင်ဘာလအကုန်မှာတော့ ကျန်ရှိနေတဲ့ ကချင်အထူးဒေသ (၁) နယ်မြေတွေကို ထိုးစစ်ဆင်ခဲ့ပြီး အောက်တိုဘာလအတွင်းမှာ ချီဖွေ၊ ဆော့လော်၊ ပန်ဝါ၊ ဖီမော်စတဲ့မြို့၊ ရွာတွေနဲ့ BGF ခေါ် နယ်ခြားစောင့်တပ်ရင်း အမှတ် ၁၀၀၁၊ ၁၀၀၂ နဲ့ ၁၀၀၃ တို့ကို ပါ သိမ်းပိုက်ခဲ့ပါတယ်။ ဗုဒ္ဓဟူးနေ့ကတော့ နောက်ဆုံးကျန်ရှိနေတဲ့ ကန်ပိုက်တီကို တရက်အတွင်းမှာ သိမ်းယူလိုက်တာလည်း ဖြစ်ပါတယ်။\nKIA က ကချင်အထူးဒေသ (၁) ရဲ့ ဥက္ကဋ္ဌ ဦးဇခုန်တိန့်ယိန်းအခြေစိုက်ရာ ပန်ဝါကို ထိုးစစ်ဆင်ချိန်မှာ တရုတ်နိုင်ငံဘက်က တိုက်ပွဲတွေရပ်ဆိုင်းဖို့ တောင်းဆိုတာရှိခဲ့သလို ကချင်ပြည်နယ်နဲ့ တရုတ်နိုင်ငံ နယ်စပ်ရှိ နယ်စပ်ကုန်သွယ်ရေးဂိတ်အားလုံးကို ပိတ်ပစ်ခဲ့ပါတယ်။\nဒီလို နယ်စပ်ဂိတ်တွေ ပိတ်လိုက်တဲ့အတွက် ကချင်ပြည်နယ်က ဒေသခံတွေတင်မက တရုတ်နိုင်ငံဘက်က လုပ်ငန်းရှင်တွေပါ ထိခိုက်စေတာကြောင့် နယ်စပ်ကုန်သွယ်ရေးလုပ်ငန်းတွေ ပြန်လည်စတင်ဖို့ နှစ်ဘက်ဆွေးနွေးလိမ့်မယ်လို့မျှော်လင့်ကြောင်းလည်း ကချင်ဒေသခံက ဆက်ပြောပါတယ်။\n“အခက်အခဲက ဟိုဘက်၊ ဒီဘက်ရှိတယ်ပေါ့။ အဓိက ယူနန်ပြည်က ဗမာပြည်ကိုပဲ ပစ္စည်းသွင်းပြီးတော့ စီးပွားဖြစ်ကြတာပေါ့နော်။ ဒီဘက်ကို ပစ္စည်းမသွင်းရဘူးဆို သူတို့လည်း နစ်နာမှုရှိတာပေါ့။ ပြီးရင် ဒီဘက် ကချင်ပြည်ဘက်အခြမ်းဆို မြေရှားသတ္တုတွင်းတွေ ရပ်သွားတဲ့အတွက် သူတို့လည်း ထိခိုက်မှုရှိမယ်။ ပြီးရင် ဒီဘက်ကချင်ပြည်မှာ တရုတ်ရဲ့ငှက်ပျောခြံတွေက ဧက သိန်းဂဏန်းရှိတာပေါ့။ ပြီးရင် ဒီနယ်စပ်တလျှေက် ကြံခင်းတွေ ရှိတယ်ပေါ့။ တရုတ်က စိုက်တဲ့ကြံခင်းတွေ။ ငှက်ပျောတို့ ၊ ကြံတို့ဆိုတာ အချိန်မီတရုတ်ဘက်မတင်သွင်းဘူးဆိုရင် အကုန်ပုပ်သိုး ပျက်စီးမယ်ဆိုတော့သူတို့လည်း ထိခိုက်မှုရှိမယ်။ သူတို့လည်း တရုတ်အစိုးရဆီမှာ ပိုက်ဆံချေးပြီးစိုက်တာကိုး။ ချေးငှားပြီး စိုက်တော့အစိုးရလည်းထိမယ်။ မြေရှားလုပ်ကွက်တွေ ရပ်နားထားတော့ တရုတ်လုပ်ငန်းရှင်တွေလည်း ထိခိုက်တာ ရှိမယ်။အစိုးရလည်း ထိခိုက်တာရှိမယ်ပေါ့။ အကုန်လုံး ဒီဘက်က KIA က ထိန်းချုပ်လိုက်ပြီ ဆိုတော့ သူတို့ KIA နဲ့တော့ ဆွေးကို ဆွေးနွေးရမှာပေါ့။”\nကချင်ပြည်နယ်နဲ့ တရုတ်နိုင်ငံကြားမှာ KIA ဌာနချုပ် လိုင်ဇာဒေသမှာ နယ်စပ်ဂိတ် (၃) ဂိတ်အပြင် မိုင်ဂျာယန်၊ လွယ်ဂျယ်နဲ့ ကန်ပိုက်တီ စတဲ့မြို့တွေမှာ နယ်စပ်ဂိတ်တွေ ရှိနေတာပါ။ ဒီဂိတ်တွေကို အောက်တိုဘာလ တတိယပတ်က စတင်ပြီး တရုတ်နိုင်ငံဘက်က ပိတ်ခဲ့သလို နောက်ပိုင်းမှာ KIA ကလည်း ပြန်ပိတ်တဲ့သတင်းတွေ ထွက်ပေါ်နေတာလည်း ဖြစ်ပါတယ်။\nတရုတ်နယ်စပ်ဂိတ်မြို့ဖြစ်တဲ့ ကံပိုင်တည်ကို KIA ပူးပေါင်းတပ်တွေ သိမ်းယူချိန်မှာ မိုးမောက်နဲ့ ဗန်းမော်ကြားက ၇ မိုင်မှာ စစ်ကောင်စီနဲ့ KIA တို့တိုက်ပွဲတွေ ပြင်းထန်နေပါတယ်။ စစ်ကောင်စီဘက်က သံချပ်ကာယာဉ်တွေ၊ ဒရုန်းတွေ သုံးပြီး ထိုးစစ်ဆင်နေသလို လေကြောင်းကပါ တိုက်ခိုက်နေကြောင်းလည်း ကချင် ဒေသခံတွေက ပြောပါတယ်။\nဒီနှစ် သြဂုတ်လအတွင်းက မိုးမောက်အခြေစိုက် ခမရ ၄၃၇ ကို KIA ဘက်က သိမ်းယူခဲ့ပြီး ဒီတပ်စခန်းဟာ ဗန်းမော်မြို့လုံခြုံရေးအတွက် အဓိကကျတာကြောင့် စစ်ကောင်စီဘက်က ပြန်လည်ထိုးစစ်ဆင်နေတာလို့လည်း ဒေသခံတွေကသုံးသပ်ကြပါတယ်။ မိုးမောက်နဲ့ ဗန်းမော်ကြား တိုက်ပွဲတွေဟာ အခုဆို ၂ လကျော်ကြာမြင့်လာနေပြီလည်း ဖြစ်ပါတယ်။\nလက်ရှိ ကချင်ပြည်နယ်အတွင်း တိုက်ပွဲသတင်းတွေနဲ့ပတ်သက်ပြီး စစ်ကောင်စီဘက်ကတော့ သတင်းထုတ်ပြန်တာ မတွေ့ရသေးပါဘူး။",
    "domain": "News",
    "url": "https://burmese.voanews.com/a/kaching-fighting-kanpaikti-/7871842.html"
  },
  {
    "id": "554b8b96-48ec-4d44-9ac3-5f35eb088e25",
    "title": "စစ်တပ်အာဏာသိမ်း ၄ နှစ်ပြည့် ဆန့်ကျင်ဆန္ဒပြပွဲ",
    "text": "မြန်မာနိုင်ငံမှာ စစ်တပ်အာဏာသိမ်းခဲ့တာ ၄ နှစ်ပြည့်ခဲ့ပါပြီ။ စစ်အာဏာသိမ်း ဆန့်ကျင်ဆန္ဒပြပွဲကို ယူကေနိုင်ငံ လန်ဒန်မြို့တော်မှာ မြန်မာနိုင်ငံသားများ ဒီနေ့ ကျင်းပပြုလုပ်ခဲ့ပါတယ်။",
    "domain": "News",
    "url": "https://burmese.voanews.com/a/anti-coup-protest-in-london-uk/7959376.html"
  },
  {
    "id": "0bb3e257-fa86-448e-bd43-0819be38b954",
    "title": "မြန်မာနိုင်ငံက လူမှောင်ခိုမှုနဲ့ ပြဿနာပေါင်းစုံ ဖြေရှင်းရေး မလေးရှားကတိပြု",
    "text": "ငြိမ်းချမ်းရေး၊ တည်ငြိမ်ရေးနဲ့ လူမှောင်ခိုမှု ထိန်းချုပ်ဖို့ ကိစ္စတွေ အပါအဝင် မြန်မာနိုင်ငံ အကျပ်အတည်းကို တစိုက်မတ်မတ် ဖြေရှင်းမယ့်အကြောင်း အရှေ့တောင်အာရှ နိုင်ငံများအသင်း (အာဆီယံ) အလှည့်ကျဥက္ကဋ္ဌ မလေးရှားနိုင်ငံက ဒီကနေ့ပဲ ပြောလိုက်ပါတယ်။\nမြန်မာနိုင်ငံက လူမှောင်ခိုမှု၊ အွန်လိုင်းလိမ်လည်မှု၊ ဆိုက်ဘာရာဇဝတ်မှု၊ မူးယစ်ဆေးဝါး ပြဿနာတွေနဲ့ ပတ်သက်လို့ နိုင်ငံတကာက စိုးရိမ်ပူပမ်လာကြသလို၊ မလေးရှား အပါအဝင် အိမ်နီးချင်းနိုင်ငံတွေအတွက်လည်း ကြီးမားတဲ့ စိန်ခေါ်မှုတွေ ဖြစ်လာနေတယ်လို့လည်း နိုင်ငံခြားရေးဝန်ကြီး Mohamad Hasan ကို ကိုးကားပြီး မလေးရှားနိုင်ငံက သတင်းတွေမှာ ဖော်ပြခဲ့ကြတာပါ။\nမြန်မာနိုင်ငံ နယ်စပ်ဒေသတွေမှာ အခြေစိုက်ထားတဲ့ အွန်လိုင်းငွေလိမ်ဂိုဏ်းတွေလက်ထဲ ရောက်နေတယ်လို့ ယုံကြည်ထားတဲ့ မလေးရှားနိုင်ငံသား ၂၂ ယောက် ပြန်လည်လွတ်မြောက်ရေး ထိုင်းနိုင်ငံနဲ့ အနီးကပ် လက်တွဲကြိုးပမ်းနေတယ်လို့လည်း ပြောပါတယ်။\nပြီးခဲ့တဲ့လထဲ မလေးရှားနိုင်ငံ လန်ကာဝီအပမ်းဖြေကျွန်းမှာ ကျင်းပခဲ့တဲ့ အာဆီယံ နိုင်ငံခြားရေးဝန်ကြီးတွေရဲ့ အစည်းအဝေးမှာလည်း မြန်မာ့အရေးကို အာရုံစိုက်ဆွေးနွေးခဲ့ကြပြီး ပဋိပက္ခတွေကို ရပ်ကြဖို့၊ သက်ဆိုင်သူအားလုံးကို တိုက်တွန်းခဲ့တယ်လို့လည်း ပြောဆိုခဲ့တာပါ။ အဖွဲ့ဝင်နိုင်ငံတွေရဲ့အရေးကို ဝင်မစွက်ဖို့ အာဆီယံရဲ့ မူဝါဒကို ကိုင်စွဲထားပေမဲ့ မြန်မာနိုင်ငံ ပြဿနာဟာ နယ်စပ်တွေကိုပါ ကျော်လွန် ရိုက်ခတ်လာနေတယ်လို့လည်း သတိပေးခဲ့ပါတယ်။\nစစ်ကောင်စီက စီစဉ်နေတဲ့ ရွေးကောက်ပွဲကိုလည်း မြန်မာနိုင်ငံမှာ အခြေအနေတွေ ပြန်လည်တည်ငြိမ်မှသာ စဉ်းစားသင့်တယ်လို့ တိုက်တွန်းခဲ့တာပါ။ မြန်မာနိုင်ငံ အနာဂတ်ကို မြန်မာပြည်သူတွေ ဆုံးဖြတ်ရမှာဖြစ်ပြီး၊ အာဆီယံရဲ့ အဓိကဦးစားပေးကတော့ အကျပ်အတည်းတွေ အဆုံးသတ်ဖို့ ဖြစ်ကြောင်းလည်း မလေးရှားနိုင်ငံခြားရေး ဝန်ကြီးက သတင်းထောက်တွေကို ပြောဆိုခဲ့ပါတယ်။",
    "domain": "News",
    "url": "https://burmese.voanews.com/a/foreign-minister-affirms-malaysia-s-commitment-to-ending-myanmar-crisis/7984974.html"
  },
  {
    "id": "c9019d05-14fe-4bcf-86fb-140fbaa2be75",
    "title": "ရုရှားက တရားသောစစ်ဆင်နွှဲတာဖြစ်တယ်လို့ စစ်ကောင်စီခေါင်းဆောင်ပြောဆိုချက် မှန်၊ မမှန်",
    "text": "အနောက်နိုင်ငံတွေရဲ့ ပရောဂတွေကြောင့် ယူကရိန်းအရေးအခင်းဖြစ်ခဲ့တယ်ဆိုတာကို ကျနော်တို့ နားလည်ပါတယ်။နိုင်ငံတိုင်းဟာ ကိုယ့်နိုင်ငံသူနိုင်ငံသားတွေနဲ့ အချုပ်အချာအာဏာ နဲ့ ကိုယ့်နိုင်ငံအကျိုးစီးပွား လုံခြုံရေးအပေါ်မှာ ထိပါးလာရင် ကာကွယ်ခွင့်အပြည့်အ၀ရှိတဲ့အတွက် ကျနော်ယုံကြည်ပါတယ်။ ဒါကြောင့် ရုရှားနိုင်ငံရဲ့ နိုင်ငံတော်တည်ငြိမ်မှု ပျက်ပြားအောင် တုံ့ပြန်တဲ့အနေနဲ့ အထူးစစ်ဆင်ရေးကို ကျနော့်အနေနဲ့နားလည်ကြောင်း၊ အဆွေတော်ရဲ့ ခိုင်မာပြတ်သားတဲ့ ဦးဆောင်မှုအောက်မှာ မုချအောင်မြင်မယ်လို့ ယုံကြည်တဲ့အကြောင်းပြောလိုပါတယ်။ မြန်မာစကားပုံတခုရှိပါတယ်။ တရားသောစစ်အောင်ရမယ်ဆိုတဲ့ စကားပုံတခုရှိပါတယ်။\nရုရှားက ယူကရိန်းကို စစ်ပွဲဆင်နွှဲရတာဟာ အနောက်နိုင်ငံများရဲ့ ပရောဂကြောင့်ဖြစ်ပြီး ရုရှားနိုင်ငံရဲ့ အချုပ်အချာအာဏာနဲ့ နိုင်ငံအကျိုးစီးပွားကို ထိပါလာလို့ တုံ့ပြန်တဲ့အနေနဲ့ စစ်ပွဲဆင်နွဲရတာကို နားလည်ပြီး ရုရှားနိုင်ငံက မုချအောင်မြင်မယ်လို့ စစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင်က ရုရှားသမ္မတ ဗလာဒီမာပူတင်နဲ့ မတ်လ (၄) ရက်နေ့က တွေ့ဆုံစဉ်မှာ ပြောကြားခဲ့ပါတယ်။\nဒါကအထင်မြင်မှားစေပါတယ်။\nရုရှား နဲ့ ယူကရိန်းဖြစ်ပွားနေတဲ့ စစ်ပွဲကို စစ်ကောင်စီခေါင်းဆောင်က ရုရှားအနေနဲ့ တရားသောစစ်ဆင်နွှဲနေတာဖြစ်တယ်လို့ ပြောဆိုထားပေမယ့် ကမ္ဘာတဝှမ်းမှာတော့ ရုရှားအနေနဲ့ ယူကရိန်းကို ကျူးကျော်စစ်ဆင်နွှဲတာဖြစ်တယ်လို့ ပြောဆိုကြပါတယ်။ ၂၀၂၅ ခုနှစ် ဖေဖေါ်ဝါရီလ (၂၄) ရက်နေ့၊ ရုရှားက ယူကရိန်းကို ကျူးကျော်စစ် (၃) နှစ်ပြည့်ချိန်မှာ ယူကရိန်းစစ်ပွဲ အဆုံးသတ်ရေး အဆိုပြုချက်တွေကို ကုလသမဂ္ဂ အထွေထွေညီလာခံမှာ အတည်ပြုခဲ့ပြီး အဲ့ဒီ အဆိုပြုချက်ထဲမှာ ယူကရိန်းကို အပြည့်အဝ ရုရှားရဲ့ ကျူးကျော်မှုလို့ စစ်ကို ညွှန်းဆိုခဲ့ပါတယ်။ အဆိုပြုချက်ကို ပြင်ဆင် အဆိုပြုချက်ကို ၉၃ နိုင်ငံက ထောက်ခံပြီး ၈ နိုင်ငံက ဆန့်ကျင်မဲ ပေးခဲ့ကြပါတယ်။ အမေရိကန်အပါအဝင် ၇၃ နိုင်ငံက မဲမပေးဘဲ နေခဲ့ပါတယ်။ ရုရှား-ယူကရိန်း စစ်ပွဲဟာ အနောက်နိုင်ငံတွေရဲ့ ပရောဂနဲ့ ရုရှားနိုင်ငံရဲ့ အချုပ်အချာအာဏာကို ထိပါးလာတာကြောင့် ဖြစ်ခဲ့ရတယ်လို့ စစ်ကောင်စီခေါင်းဆောင်က ပြောဆိုထားပေမယ့် ၂၀၂၁ ခုနှစ် ဖေဖေါ်ဝါရီလ (၂၄) မှာ ရုရှားက ယူကရိန်းနယ်မြေတွေကို စတင်ကျူးကျော်တိုက်ခိုက်ခဲ့တာဖြစ်ပါတယ်။\nစစ်ကောင်စီခေါင်းဆောင်က ရုရှားခရီးစဉ်အတွင်း ရုရှားက ယူကရိန်းအပေါ်ကျူးကျော်စစ်ဆင်နွှဲမှုကို ထောက်ခံကြောင်း (၂) ကြိမ်ထက်မနည်းပြောခဲ့တာကိုတွေ့ရပါတယ်။ ရုရှားဖက်ဒရေးရှင်းနိုင်ငံကို ပညာတော်သင်ရောက်ရှိနေတဲ့ စစ်ဘက်၊ အရပ်ဘက်က သင်တန်းသားအရာရှိတွေနဲ့ မတ်လ (၄) ရက်နေ့က တွေ့ဆုံစဉ်မှာလည်း ရုရှားနိုင်ငံအနေနဲ့ မိမိတို့နိုင်ငံဘက်မှထောက်ခံရပ်တည်ပေးခဲ့သကဲ့သို့ မိမိတို့နိုင်ငံအနေဖြင့်လည်း ရုရှားနိုင်ငံဘက်မှ ရပ်တည်ဆောင်ရွက်ပေးလျက်ရှိတယ်လို့ ထည့်သွင်းပြောဆိုခဲ့ပါသေးတယ်။\nဒီပြောဆိုမှုတွေဟာ စစ်ကောင်စီက ဆက်လက်ကိုင်စွဲထားတဲ့ ၂၀၀၈ ဖွဲ့စည်းပုံအခြေခံဥပဒေအတွင်းက နိုင်ငံခြားရေးမူဝါဒနဲ့လည်း ဆန့်ကျင်နေတာကိုတွေ့ရပါတယ်။ ၂၀၀၈ အခြေခံဥပဒေ အခန်း (၁) နိုင်ငံတော်အခြေခံမူများထဲက ပုဒ်မ (၄၁) မှာ “နိုင်ငံတော်သည် လွတ်လပ်၍တက်ကြွပြီး ဘက်မလိုက်သော နိုင်ငံခြားရေးဝါဒကို ကျင့်သုံးသည်။ ကမ္ဘာ့ငြိမ်းချမ်းရေးနှင့် နိုင်ငံအချင်းချင်း မိတ်ဝတ်မပျက်ပေါင်းဖက် ဆက်ဆံရေးကို ရှေးရှုသည်။ နိုင်ငံအချင်းချင်း ငြိမ်းချမ်းစွာအတူယှဉ်တွဲနေထိုင်ရေးမူများကို စောင့်ထိန်းသည်။” လို့ ဖေါ်ပြထားတာကိုတွေ့ရပါတယ်။ ၂၀၀၈ အခြေခံဥပဒေမှာ လွတ်လပ်တက်ကြွပြီး ဘက်မလိုက်သော နိုင်ငံခြားရေးဝါဒကို ကျင့်သုံးတယ်လို့ ဖေါ်ပြထားပေမယ့် စစ်ကောင်စီခေါင်းဆောင် ဗိုလ်ချုပ်မှူးကြီးမင်းအောင်လှိုင်ကတော့ ရုရှား-ယူကရိန်းအရေးမှာ ရုရှားဘက်က ထောက်ခံကြောင်းပြောဆိုထားတာကိုတွေ့ရပါတယ်။\nစစ်ကောင်စီခေါင်းဆောင်က သူ့ရဲ့ ရုရှားနိုင်ငံခရီးစဉ်အတွင်း က ရုရှားသမ္မတ ဗလာဒီမာပူတင်နဲ့ တွေ့ဆုံရာမှာ သုတေသနပြုလုပ်နိုင်ခြင်းနဲ့ သက်သေပြချက်မရှိနိုင်တဲ့ အချက်အလက်တွေကို ကိုးကားပြောဆိုခဲ့တာကိုတွေ့ရပါတယ်။ လွန်ခဲ့တဲ့ (၇၃) နှစ်က ထုတ်ခဲ့တဲ့ စာအုပ်ထဲမှာ ပါရှိတဲ့ အကြောင်းကို အခြေခံပြီး စစ်ကောင်စီခေါင်းဆောင်က သူနဲ့ သမ္မတ ပူတင်ကို ဘုရင်အဖြစ်တင်စားပြောဆိုခဲ့ပြီး သူနဲ့ သမ္မတ ပူတင်တို့ဟာ မဟာမတ်တွေဖြစ်တာနဲ့ ရုရှားနိုင်ငံက လက်နက်နဲ့နည်းပညာမှာ ကမ္ဘာ့ထိပ်တန်းအဆင့်ကို ရောက်ရှိနေတာဖြစ်တာကြောင့် မြတ်စွာဘုရားရဲ့ ဗျာဒိတ်တော်နဲ့ တိုက်ဆိုက်နေတယ်လို့ ပြောဆိုခဲ့ပါသေးတယ်။\n၂၀၀၈ အခြေခံဥပဒေမှာ အရေးပေါ်ကာလဆိုင်ရာ ပြဋ္ဌာန်းချက်ဆိုင်ရာ ပုဒ်မ ၄၂၁ အရ အရေးပေါ်ကာလသက်တမ်းဟာ သာမန်အားဖြင့် ခြောက်လ နှစ်ကြိမ်သာ တိုးခွင့်ရှိတယ်လို့ ပြ ဋ္ဌာန်းထားပေမယ့် စစ်ကောင်စီက အရေးပေါ်ကာလသက်တမ်းကို စစ်ကောင်စီက (၇)ကြိမ်အထိ တိုးထားပြီးဖြစ်ပါတယ်။ ဗိုလ်ချုပ်မှူးကြီးမင်းအောင်လှိုင်အနေနဲ့ ယာယီသမ္မတ တာဝန်၊ နိုင်ငံတော်ဝန်ကြီးချုပ်၊ ကာကွယ်ရေးဦးစီးချုပ် နဲ့ နိုင်ငံတော်စီမံအုပ်ချုပ်ရေးကောင်စီဥက္ကဋ္ဌဆိုတဲ့ ရာထူးတွေကို ရယူထားပြီး ရုရှားနိုင်ငံခရီးစဉ်မှာတော့ စစ်ကောင်စီခေါင်းဆောင်က သူနဲ့ သမ္မတ ပူတင်ကို ဘုရင်များအဖြစ်တင်စားပြောဆိုခဲ့ပြီး မြတ်စွာဘုရားရဲ့ ဗျာဒိတ်တော်နဲ့ တိုက်ဆိုက်နေတယ်လို့ ပြောဆိုခဲ့တာဖြစ်ပါတယ်။ ၁၈၈၅ ခုနှစ်မှာ အင်္ဂလိပ်-မြန်မာ တတိယစစ်ပွဲဖြစ်ပွားပြီး ကုန်းဘောင်မင်းဆက်နှင့်အတူ မြန်မာပြည်မှာ ဘုရင်စနစ်အဆုံးသတ်သွားခဲ့တာဖြစ်ပါတယ်။ ရုရှားနိုင်ငံကတော့ ၁၉၁၇ ခုနှစ်မှာ ပေါ်ပေါက်လာတဲ့ ရုရှားတော်လှန်ရေးကနေ ဇာဘုရင်ကို နန်းစွန့်စေခဲ့ပြီး ဘုရင်စနစ်အဆုံးသတ်စေခဲ့တာဖြစ်ပါတယ်။\nစစ်ကောင်စီခေါင်းဆောင်ရဲ့ ရုရှားနိုင်ငံခရီးစဉ်အတွင်း ပြောဆိုချက်တွေဟာ သုတေသနပြုလုပ်နိုင်ခြင်း၊ သက်သေပြနိုင်ခြင်းမရှိတဲ့ အချက်အလက်တွေကို ကောက်ယူပြောဆိုထားတာဖြစ်ပြီး၊ တဖက်မှာလည်း စစ်ကောင်စီ ကိုင်စွဲထားတဲ့ ၂၀၀၈ အခြေခံဥပဒေရဲ့ နိုင်ငံတော်အခြေခံမှုထဲက ဘက်မလိုက်တဲ့ နိုင်ငံခြားရေးမူဝါဒဆိုတဲ့ ပြ ဋ္ဌာန်းချက်နဲ့လည်း အငြင်းပွားဖွယ်ရာဖြစ်နေတာကို တွေ့ရပါတယ်",
    "domain": "News",
    "url": "https://burmese.voanews.com/a/8002563.html"
  },
  {
    "id": "45469383-78a9-4d4f-aa45-a7db42376577",
    "title": "မြန်မာကို စက်သုံးဆီတင်ပို့မှုရပ်ဆိုင်းဖို့ ထိုင်း PTT ကုမ္ပဏီပြင်ဆင်နေ",
    "text": "ထိုင်းနိုင်ငံက အကြီးဆုံးစက်သုံးလောင်စာဆီလုပ်ငန်းကြီးဖြစ်တဲ့ PTTOR အတိုကောက် OR ကုမ္ပဏီက မြန်မာနိုင်ငံကို စက်သုံးဆီတင်ပို့မှု ရပ်ဆိုင်းထားဖို့ ပြင်ဆင်နေပါတယ်။\nမြန်မာနိုင်ငံမှာအခြေစိုက်တဲ့ အွန်လိုင်းငွေလိမ်ဂိုဏ်းတွေကိုနှိမ်နှင်းနေတဲ့ ထိုင်းအစိုးရရဲ့ မူဝါဒနဲ့အညီ မြန်မာကိုစက်သုံးဆီတင်ပို့မှုရပ်ဖို့ အစိုးရကအမိန့်ထုတ်ရင် အမိန့်အတိုင်းလိုက်နာမှာဖြစ်တယ်လို့ OR ကုမ္ပဏီရဲ့ နိုင်ငံတကာစီးပွားရေးဆိုင်ရာ ဒုက္ကဋ္ဌ Racha Uthaichan ရဲ့ အပြောကိုကိုးကားပြီးဒီနေ့ထုတ် Bangkok Post သတင်းစာမှာဖော်ပြပါတယ်။ ထိုင်းနိုင်ငံ လုံခြုံရေးကောင်စီ NSC က ထိုင်းမြန်မာနယ်စပ်ဂိတ် ၅ ခုကနေ မြန်မာနိုင်ငံဘက်ကို စက်သုံးဆီတင်ပို့မှု ရပ်ဆိုင်းထားပါဆိုတဲ့ အမိန့်ကို စောင့်နေတယ်လို့ သူကပြောပါတယ်။\nPTTOR ကုမ္ပဏီဟာ မြန်မာနိုင်ငံကို ဒီဇယ်နဲ့ ဓါတ်ဆီ လီတာ၁၅ သန်းနဲ့ သန်း ၂၀ ကြား လစဉ်တင်ပို့နေတာဖြစ်ပါတယ်။ အဲဒီစက်သုံးဆီတွေကို ဝယ်ယူကြတဲ့ သူ့ရဲ့ Customer တွေက မြဝတီ၊ တာချီလိတ်၊ မြိတ်နဲ့ ကော့သောင်းမြို့တွေမှာ ဓါတ်ဆီဆိုင်တွေဖွင့်ပြီး တဆင့် ပြန်ရောင်းချနေကြတာ ဖြစ်ပါတယ်။ မြန်မာနိုင်ငံအတွင်း အွန်လိုင်းငွေကြေးလိမ်လည်တဲ့ ဂိုဏ်းတွေရဲ့ လုပ်ငန်းလည်ပတ်နေတဲ့ နေရာ ၅ ခုမှာမနေ့ ဗုဒ္ဓဟူးနေ့ကစပြီး ထိုင်းနိုင်ငံက လျှပ်စစ်မီးဖြတ်တောက်ထားပါတယ်။\nတချိန်တည်းမှာ တရားမဝင် နာမည်အတုနဲ့ ငွေကြေးလွှဲပြောင်းတဲ့ လုပ်ငန်းတွေကို လာမယ့် မတ်လကစပြီး နှိမ်နှင်းသွားမယ့်အကြောင်းလည်း ထိုင်းနိုင်ငံ ဘဏ်လုပ်ငန်းရှင်ကြီးများ အသင်းက ပြောဆိုထားပါတယ်။",
    "domain": "News",
    "url": "https://burmese.voanews.com/a/ptt-unit-ready-to-suspend-oil-exports-to-myanmar/7964863.html"
  },
  {
    "id": "9bc0de14-ff1b-4999-9a50-478c01fa6443",
    "title": "မိုးဗြဲပတ်ဝန်းကျင် စစ်ကောင်စီတပ်နဲ့ ကရင်နီပူးပေါင်းအဖွဲ့ကြား တိုက်ပွဲပြင်းထန်နေ",
    "text": "ရှမ်းပြည်တောင်ပိုင်း မိုးဗြဲမြို့နဲ့ မြို့ပတ်ဝန်းကျင်မှာ စစ်ကောင်စီတပ်နဲ့ ကရင်နီပူးပေါင်းအဖွဲ့တို့ကြား တိုက်ပွဲပြင်းထန်နေတယ်လို့ ကရင်နီအမျိုးသားများကာကွယ်ရေးတပ်(KNDF) က ဗွီအိုအေကို ပြောပါတယ်။ စစ်ကောင်စီတပ်က စစ်ကြောင်း ၃ ကြောင်းခွဲပြီး မိုးဗြဲမြို့ပေါ်ကို ချီတက် ထိုးစစ်ဆင် လာတာကြောင့် နှစ်ဖက်တိုက်ပွဲပြင်းထန်လာတယ်လို့ ဆိုပါတယ်။ မိုးဗြဲတိုက်ပွဲ နောက်ဆုံးရအခြေအနေ ရန်ကုန်က သတင်းပေးပို့ထားပါတယ်။\nစစ်ကောင်စီတပ်က လက်လွှတ်ခဲ့ရတဲ့နယ်မြေကို ပြန်လည်ထိန်းချုပ်နိုင်ဖို့ စစ်ကြောင်း သုံးကြောင်းခွဲပြီး ကယား (ကရင်နီ) ပြည်နယ်နဲ့ကပ်နေတဲ့ ရှမ်းပြည်တောင်ပိုင်း မိုးဗြဲမြို့ကို တပြိုင်တည်းချီတက် ထိုးစစ် ဆင် တိုက်ခိုက်လာနေပါတယ်။ မိုးဗြဲမြို့နဲ့ မြို့ပတ်ဝန်းကျင်မှာ စစ်ကောင်စီတပ်နဲ့ ကရင်နီ ပူးပေါင်းအဖွဲ့ တို့ကြား တိုက်ပွဲပြင်းထန်နေတဲ့အခြေအနေ ကရင်နီအမျိုးသားများ ကာကွယ်ရေးတပ် (KNDF) ဗဟိုပြန်ကြားရေး တာဝန်ရှိသူ တာအယ်စိုးက ဗွီအိုအေကို ပြောပါတယ်။\n“စစ်ကောင်စီကတော့ မိုးဗြဲမြို့ထဲကိုပေါ့နော်၊ စစ်ကြောင်းသုံးကြောင်းနဲ့ စစ်ကြောင်းထိုးလာပါတယ်။ မိုးဗြဲမြို့ထဲမှာပဲ တိုက်ပွဲတွေ ပြင်းထန်နေတာ ဖြစ်ပါတယ်။ စစ်ကောင်စီဘက်ကတော့ အဓိက မြေပြင် တွေမထိုးခင်မှာ လက်နက်ကြီးတွေ အရင်ပစ်ခတ်တာ၊ လက်နက်ကြီးတွေနဲ့ ပစ်ခတ်တိုက်ခိုက်တာ အရင်လုပ်တယ်။ ပြီးတော့မှ ဒရုန်းတွေ သုံးပြီးတော့ တိုက်ခိုက်တာတွေ ပြုလုပ်တာရှိပါတယ်။ ခုလောလောဆယ်တော့ မိုးဗြဲမြို့ ထဲမှာရော မြို့ပတ်ဝန်းကျင်တွေမှာရော တိုက်ပွဲတွေ ဖြစ်နေပါတယ်။”\nစစ်ကောင်စီတပ်ဘက်က စစ်အင်အားတွေ ဖြည့်တင်းထားပြီး တပ်ရဲ့ရှေ့ဦးကနေ လက်နက်ကြီးနဲ့ ဦးတည်ရာမရှိ ပစ်ကူတိုက်ခိုက်ပြီး နောက်ကနေ စစ်ကောင်စီ စစ်ကြောင်းတွေ ချီတက်လာကြတယ်လို့ ဆိုပါတယ်။ စစ်ကောင်စီရဲ့ စစ်ကြောင်းထိုးမှုကြောင့် မိုးဗြဲမြို့မှာတော့ ရက်ဆက်တိုက်ပွဲ ဖြစ်ပွားတာ ဒီဇင်ဘာလ ၁၉ ရက်နေ့အထိ ၅ ရက်လောက်ရှိလာပြီလို့ KNDF ဗဟိုပြန်ကြားရေး တာဝန်ရှိသူ တာအယ်စိုးက ပြောပါတယ်။\n“မိုးဗြဲမြို့ပတ်ဝန်းကျင်တော့ ထိတွေ့တိုက်ပွဲတွေက ဖြစ်နေတာ ၄-၅ ရက်လောက်ရှိပါပြီးပေါ့နော်၊ ထိတွေ့ တိုက်ပွဲ အငယ်လေးတွေ စပြီးတော့ ပွားဖြစ်တာဖြစ်ပါတယ်။”\nမနေ့က တနေကုန် စစ်ကောင်စီက လက်နက်ကြီးနဲ့ တောက်လျှောက် ပစ်ခတ်တိုက်ခိုက်နေတယ်လို့ ကရင်နီလူ့အခွင့်အရေးတည်ထောင်သူ ဗညားခွန်အောင်က ဗွီအိုအေကို ပြောပါတယ်။\n“တိုက်ပွဲက ဘယ်လောက်ထိဖြစ်နေလဲ ကျနော်လည်း အတိအကျတော့ ပြောလို့ မရဘူးပေါ့နော်။ ဒါပေမယ့် မနေ့ကတော့ တကယ် အသားကုန်ထု (လက်နက်ကြီးနဲ့တအားပစ်ခတ်) နေတယ်ပေါ့နော်။ သူတို့ (စစ်ကောင်စီ) ကတော့ သိတဲ့အတိုင်းပေါ့ ၂ ရက်-၃ ရက် သူတို့ထုပြီးမှ မနေ့က (စစ်ကြောင်း) တက်လာတယ်လို့တော့ ကြားတယ်ပေါ့၊ ဒါပေမယ့် သတင်းအချက်အလက်က ကျနော်လည်း အသေးစိတ်မသိဘူးပေါ့နော်။”\nတိုက်ပွဲမဖြစ်ခင်ရက်ပိုင်းအတွင်းမှာလည်း ဖယ်ခုံမြို့နယ်အရှေ့ပိုင်းနဲ့ မိုးဗြဲမြို့ဘက်ကို စစ်ကောင်စီက လက်နက်ကြီးနဲ့ နေ့စဉ်ပစ်ခတ်တိုက်ခိုက်နေလို့ စစ်ဘေးရှောင်ပြည်သူတွေနဲ့ ဒေသခံ ရွာသူရွာသားတွေ စိုးရိမ်ကြောက်လန့်နေကြပြီး တချို့က ဘေးလွတ်ရာကို ထွက်ပြေးတိမ်းရှောင်နေကြပြီလို့ ကရင်နီ လူ့အခွင့်အရေး တည်ထောင်သူ ဗညားခွန်အောင်က ဗွီအိုအေကို ပြောထားပါတယ်။ မိုးဗြဲမြို့ကို ပြန်လည်စိုးမိုးနိုင်ဖို့ စစ်ကောင်စီက အပြင်းအထန် ခုခံတိုက်ခိုက်နေတယ်လို့ ကရင်နီလူ့အခွင့်အရေး တည်ထောင်သူ ဗညားခွန်အောင်က ပြောပါတယ်။\n“လွိုင်ကော်ကနေလည်း ပစ်ကူတာရှိတယ်၊ ဖယ်ခုံမြို့ပေါ်ကနေ ပစ်ကူတာရှိတယ်။ နောက် ကျနော်တို့ လွိုင်လင်လေးကနေ ပစ်ကူပြီးတော့မှ ဘယ်ကိုပစ်လဲဆိုတော့ ဒီဖက် မိုးဗြဲမြို့ပေါ်ကို ပစ်နေတာပေါ့နော်။ အဲ့ဒီဘက်မှာ တိုက်ပွဲကတော့ အစပိုင်းက တိုက်ပွဲမဖြစ်ဘူး၊ ဒါပေမယ့် ဒီရက်ပိုင်း တော့ တိုက်ပွဲဖြစ်တာ တော့ ကျနော်တို့ ကြားတယ်ပေါ့နော်။ အခုတိုက်ပွဲက စစ်ကောင်စီက မိုးဗြဲမြို့ကိုပဲ ပိုပြီးတော့မှ မဲပြီး တော့မှ လက်နက်ကြီးတွေနဲ့ လှမ်းလှမ်းထုတာရှိတယ်။ ဖယ်ခုံမြို့ပေါ်မှာကတော့ သူတို့ (စစ်ကောင်စီ) လက်ထဲရောက်သွားတာ ဖြစ်တဲ့အတွက်ကြောင့်မို့လို့ ကျနော်ကတော့ အဲ့ဒါက အသေးစိတ် မသိဘူးပေါ့နော်။”\nစစ်ကောင်စီတပ်က လနဲ့ချီကြာ ထိုးစစ်ဆင် လက်နက်ကြီး၊ ဒရုန်း၊ လေကြောင်းအသုံးပြု အပြင်းအထန် ခုခံတိုက်ခိုက်ပြီး နိုဝင်ဘာလကုန်ပိုင်းလောက်က ဖယ်ခုံမြို့ပေါ်ကို စစ်ကောင်စီက ပြန်လည်ထိန်းချုပ် လိုက်ပါတယ်။ အဲ့ဒီနောက် မိုးဗြဲမြို့ကို ပြန်ထိန်းချုပ်နိုင်ဖို့ ကြိုးစားလာတာပါ။ လတ်တလော မိုးဗြဲတိုက်ပွဲနဲ့ အခြေအနေနဲ့ ပတ်သက်လို့ စစ်ကောင်စီဘက်က တစုံတရာထုတ်ပြန်တာမရှိသေးပါဘူး။",
    "domain": "News",
    "url": "https://burmese.voanews.com/a/moebyae-southern-shan-fighting-fiercly/7906871.html"
  },
  {
    "id": "46880aa8-fb9f-49ec-8419-eada85839e4a",
    "title": "မြန်မာနိုင်ငံပဋိပက္ခတွေကြား အရပ်သားသေဆုံးမှုတွေ ကုလလူ့အခွင့်အရေး ကော်မရှင်နာမင်းကြီး သတိပေး",
    "text": "မြန်မာနိုင်ငံမှာ စစ်တပ်အာဏာသိမ်းထားတဲ့ (၄) နှစ်တာ ကာလအတွင်း ၂၀၂၄ ခုနှစ်မှာ အရပ်သားတွေ အများဆုံး သေဆုံးခဲ့တယ်လို့ ကုလသမဂ္ဂ လူ့အခွင့်အရေးဆိုင်ရာ မဟာမင်းကြီးက ပြောလိုက်ပါတယ်။\nစစ်တပ်ရဲ့ အာဏာချုပ်ကိုင်မှု တစတစလျော့ကျလာချိန်မှာပဲ အရပ်သားတွေအပေါ် လက်တုံ့ပြန်တဲ့ အနေနဲ့ မြို့တွေ၊ ရွာတွေမှာ လေကြောင်းကနေတိုက်ခိုက်တာ၊ လက်နက်ကြီးတွေနဲ့ ပစ်ခတ်တာ၊ ဥပဒေမဲ့ဖမ်းဆီးတာ၊ စစ်မှုထမ်းဖို့ ထောင်နဲ့ချီတဲ့ လူငယ်တွေကို အတင်းအကြပ် ဖမ်းဆီးတာတွေ လုပ်လာကြောင်း ဒီကနေ့ တနင်္လာနေ့ ဆွစ်ဇာလန်နိုင်ငံ ဂျနီဗာမှာကျင်းပတဲ့ ကုလသမဂ္ဂ လူ့အခွင့်အရေးကောင်စီရဲ့ ၅၈ ကြိမ်မြောက် အစည်းအဝေးအတွင်း မဟာမင်းကြီး Volker Türk က ခုလို ပြောလိုက်တာပါ။\nစစ်တပ်ရဲ့ ရက်စက်ကြမ်းကြုတ်မှုတွေကို တားဆီးဖို့ နိုင်ငံတကာအနေနဲ့ လက်နက်ရောင်းချတာ၊ ငွေကြေးစီးဆင်းမှုတွေ ဖြတ်တောက်ဖို့လည်း ကုလသမဂ္ဂ လူ့အခွင့်အရေးဆိုင်ရာ မဟာမင်းကြီး Volker Türk က တိုက်တွန်းပါတယ်။ ကမ္ဘာကြီးမှာ ပဋိပက္ခတွေ တစတစ တိုးပွားလာသလို လူမှုအသိုင်းအဝိုင်း အတွင်းမှာလည်း သဘောထားကွဲလွဲမှုတွေ နက်နက်ရှိုင်းရှိုင်း ဖြစ်ပေါ်နေကြောင်းလည်း ထောက်ပြပါတယ်။ နိုင်ငံတကာ ကြက်ခြေနီအဖွဲ့ရဲ့ စာရင်းကိန်းဂဏန်းတွေအရ ကမ္ဘာကြီးမှာ ပဋိပက္ခပေါင်း (၁၂၀) လောက် ဖြစ်ပွားနေပြီး စစ်ပွဲတွေကြောင့် လူ့အခွင့်အရေး အကြီးအကျယ် ချိုးဖောက်မှုတွေ ကြုံရတယ်လို့လည်း ပြောပါတယ်။\nယူကရိန်းအပေါ် ရုရှားကျူးကျော်စစ်အတွင်း လူအများအပြား သေဆုံးခဲ့တာနဲ့ပတ်သက်လို့ ထောက်ပြခဲ့ သလို ဟာမတ်စ်ဖမ်းဆီးထားတဲ့ အစ္စရေး ဓါးစာခံတွေ ပြန်လွှတ်ပေးရေးနဲ့ ဂါဇာအတွက် အကူအညီတွေ အမြန်ဆုံး ပြန်လည်ပေးပို့နိုင်ရေးကိုလည်း တောင်းဆိုခဲ့ပါတယ်။",
    "domain": "News",
    "url": "https://burmese.voanews.com/a/myanmar-civilian-dead-toll-increasing-un-hr-warnis-/7995010.html"
  },
  {
    "id": "429ada8d-15e4-4c83-9380-d784d7549c2f",
    "title": "ဧရာဝတီတိုင်းအတွင်း ခရီးသွားရင် သတိထားဖို့ ဗြိတိန် နိုင်ငံခြားရေးရုံး သတိပေး",
    "text": "ဧရာဝတီတိုင်းထဲက မြို့နယ်တွေကို ဗြိတိန်နိုင်ငံသားတွေအနေနဲ့ မလိုအပ်ရင် ခရီးမသွားကြဖို့ ဗြိတိန် နိုင်ငံခြားရေးရုံးက ဒီနေ့ သတိပေးချက် ထုတ်ပြန်ပါတယ်။\nရခိုင်ပြည်နယ်နဲ့ ထိစပ်နေတဲ့ ဧရာတီတိုင်းထဲက ကြံခင်း၊ မြန်အောင်၊ အင်္ဂပူ၊ လေးမျက်နှာ၊ ရေကြည်၊ သာပေါင်း၊ ပုသိမ် စတဲ့မြို့နယ်တွေကို မလိုအပ်ရင် ခရီးမသွားကြဖို့ ဗြိတိန် နိုင်ငံခြားရေးရုံးက ခရီးသွားအကြံပြုချက် ထုတ်ပြန်တာဖြစ်ပါတယ်။ အာရက္ခတပ်တော် AA နဲ့ စစ်ကောင်စီတပ်တွေအကြား ရခိုင်ပြည်နယ်ထဲက တိုက်ပွဲတွေဟာ ဧရာဝတီတိုင်းထဲအထိ ကူးစက် ပျံ့နှံ့လာနေချိန်မှာ ဧရာဝတီတိုင်းထဲက မြို့နယ်တွေကို မဖြစ်မနေ လိုအပ်လို့ သွားရတဲ့ခရီးမဟုတ်ရင် မသွားဖို့ ဗြိတိန် နိုင်ငံခြားရေးရုံးက သတိပေးလိုက်တာပါ။ ချင်း၊ ကချင်၊ ကယား၊ ကရင်၊ မွန်၊ ရခိုင်ပြည်နယ်တွေသာမက ရှမ်းပြည်မြောက်ပိုင်းဒေသ၊ စစ်ကိုင်းတိုင်း၊ မကွေးတိုင်း၊ မန္တလေးတိုင်းမြောက်ပိုင်း စတဲ့ နေရာတွေကို မသွားဖို့ အရင်ထဲက ဗြိတိန်အစိုးရက သတိပေးထားတာပါ။\nအမေရိကန် နိုင်ငံခြားရေးဝန်ကြီးဌာနကလည်း မြန်မာနိုင်ငံကို ခရီးမသွားသင့်တဲ့ အနီရောင်အဆင့် ၄ ထဲမှာ အစထဲက ထည့်သွင်းထားပါတယ်။ လက်နက်ကိုင်ပဋိပက္ခတွေကြား အတင်းအကြပ်ပြဌာန်းတဲ့ ဒေသန္တရဥပဒေတွေနဲ့ အရေးယူမှုတွေ၊ အရေးပေါ် ကျန်းမာရေး စောင့်ရှောက်မှု မလုံလောက်မှုတွေနဲ့ တချို့ဒေသတွေမှာ မြေမြှုပ်မိုင်းနဲ့ ပေါက်ကွဲစေတဲ့ ပစ္စည်းတွေရဲ့ အန္တရာယ်နဲ့၊ လူတွေကို မှားယွင်း ဖမ်းဆီးထိန်းသိမ်းတာတွေ ရှိနေတဲ့အတွက် ခရီးသွားမယ်ဆိုရင် သတိထားဖို့ အမေရိကန် နိုင်ငံခြားရေးဝန်ကြီးဌာနက သတိပေးထားပါတယ်။",
    "domain": "News",
    "url": "https://burmese.voanews.com/a/7947237.html"
  },
  {
    "id": "7690e21e-4bb6-4c10-bc83-cc857c71ab4c",
    "title": "ပြင်းထန်နေတဲ့ ရခိုင်စစ်ပွဲတွေကြား အရပ်သားသေဆုံးမှု ပိုများပြားလာ",
    "text": "စစ်ကောင်စီနဲ့ အာရက္ခတပ်တော် AA အကြား တိုက်ပွဲပြင်းထန်နေဆဲ ရခိုင်ပြည်နယ်မှာ စစ်ကောင်စီရဲ့ လေကြောင်းပစ်ခတ်မှုတွေကြောင့် အရပ်သားထိခိုက်သေဆုံးမှုတွေ ပိုတိုးလာနေပါတယ်။ အထူးသဖြင့် စစ်တပ်ရဲ့ လေကြောင်းတိုက်ခိုက်မှုတွေကြောင့် ထိခိုက် သေဆုံးမှုတွေ များလာနေတာပါ။ ရခိုင်ဘက်က စစ်ရေးပဋိပက္ခနောက်ဆုံးအခြေအနေ ရန်ကုန်ကပေးပို့တဲ့သတင်းကို အခြေခံပြီး တင်ပြထားပါတယ်။\nရခိုင်ပြည်နယ်မှာ စစ်ကောင်စီနဲ့ အာရက္ခတပ်တော် AA ကြားတိုက်ပွဲတွေ ပြင်းထန်နေတာ တနှစ်နီးပါးရှိလာနေချိန်မှာ ရခိုင်မြောက်ပိုင်းက မြို့နယ် ၁ဝ ခုနဲ့ စစ်ကောင်စီရဲ့ တပ်စခန်း တော်တော်များများကို AA အာရက္ခတပ်တော်ဘက်က သိမ်းပိုက်ထားပါတယ်။ အခုလို ရခိုင်ပြည်နယ် တိုက်ပွဲတွေမှာ အထိနာနေတဲ့ စစ်ကောင်စီဟာ ရခိုင်ပြည်နယ်အနှံ့က မြို့ရွာ လူနေရပ်ကွက် တွေဆို မကြာခဏဆိုသလို လာရောက်ဗုံးကြဲနေတာတွေကြောင့် အရပ်သား သေဆုံးမှုတွေ တနေ့ထက်တနေ့ ပိုများလာပါတယ်။\nစစ်ကောင်စီဟာ စစ်ဘေးဒုက္ခသည်တွေ နေထိုင်တဲ့ အဆောက်အဦးတွေကို အဓိကဦးတည်ပြီး တော့ ပစ်မှတ်ထားတိုက်ခိုက်နေတယ်လို့ အာရက္ခတပ်တော် AA ပြောခွင့်ရ ခိုင်သုခက အောက်တိုဘာလ ၃ဝ ရက်နေ့က ဗွီအိုအေကို ပြောကြားခဲ့ပါတယ်။\n“ရခိုင်ပြည်နယ် အနှံ့က စစ်ရှောင်ပြည်သူတွေ ခိုလှုံနေတဲ့ စာသင်ကျောင်း၊သာသနိက အဆောက်အဦ၊ ဆေးရုံ ဆေးခန်းတွေကို အကြမ်းဖက် စစ်ကောင်စီက လူမျိုးရေးအရ အငြိုးအတည်း တွေပေါ်မှာ အခြေခံပြီးတော့မှ နေ့စဉ်နေ့တိုင်း ပစ်မှတ်ထား တိုက်ခိုက် သတ်ဖြတ်မှုတွေ တောက်လျှောက် ကျူးလွန်နေတာရှိပါတယ်။ ဒါဟာ အကြမ်းဖက်စစ် ကောင်စီအနေနဲ့ စစ်ရာဇဝတ်မှုကို ပြောင်ပြောင်တင်းတင်းကျူးလွန်တာဖြစ်သလို ဂျနီဗာ ကွန်ဗန်းရှင်းကိုလည်း ချိုးဖောက်ရာရောက်တယ်ဗျာ။”\nလက်ရှိတိုက်ပွဲပြင်းထန်နေတဲ့ အမ်းမြို့နယ်မှာလည်း အောက်တိုဘာလ အကုန်ပိုင်းမှာပဲ စစ်ကောင်စီလေကြောင်းပစ်ခတ်မှုကြောင့် အရပ်သား ၂ဝ ကျော်သေဆုံးခဲ့တယ်လို့ AA ဘက်က ပြောဆိုထားတာပါ။ ကြာသပတေးနေ့အထိလည်း အမ်းမြို့ပေါ်မှာ နှစ်ဘက်တိုက်ပွဲတွေ ပြင်းထန်နေသလို တိုက်ပွဲအတွင်း အရပ် သားထောင်ချီ ပိတ်မိနေကြပါတယ်။ ပိတ်မိနေတဲ့ အမ်းမြို့ထဲက ဒေသခံတချို့ဟာ လက်နက်ကြီးကျည်တွေနဲ့ စစ်ကောင်စီလေကြောင်း ပစ်ခတ်မှုတွေကြောင့် သေဆုံးဒဏ်ရာရနေကြပါတယ်။ အမ်းမြို့ပေါ်မှာ စားနပ်ရိက္ခာတွေလည်းပြတ်တောက် နေကြတာကြောင့် စားဝတ်နေရေး အရေးပေးလိုအပ်နေတယ်လို့ အမ်းမြို့ပေါ် ပိတ်မိနေသူတဦးက ပြောပါတယ်။\n“ကျနော်တို့ အမ်းမြို့နယ်မှာတော့ စားဝတ်နေရေးက ထမင်းငတ်နေတဲ့ သူတွေ တော်တော် များနေပါပြီခင်မျာ။ အခုက ဆန်ခွဲတပြည်ကို ၇ဝဝဝ ရှိနေပါပြီ။ ပြီးတော့ ထမင်းချက်ဖို့ကလည်း သူတို့က မီးခိုးတွေမြင်ရင် လှမ်းပစ်မှာလည်း ကြောက်ရတော့ ထမင်းလည်းချက်မစားရဲကြဘူ။”\nအာရက္ခတပ်တော် AA အနေနဲ့ ရခိုင်ပြည်နယ်က အမ်း မောင်တော ဂွမြို့နယ်တွေကို သိမ်းပိုက်နိုင်ဖို့ အင်အားအလုံးအရင်းနဲ့ ထိုးစစ်ဆင်တိုက်ခိုက်နေတာ ဖြစ်ပါတယ်။ လက်ရှိမှာတော့ အဲဒီဒေသတွေမှာ ဖုန်းနဲ့ အင်တာနက်လိုင်းတွေ ပြတ်တောက်နေတာကြောင့် တိုက်ပွဲ အခြေ အနေတွေနဲ့ ပတ်သတ်ပြီးသတင်းရယူဖို့ ခက်ခဲနေပါတယ်။\nပြီးခဲ့တဲ့ အောက်တိုဘာလ တလအတွင်းမှာပဲ စစ်ကောင်စီလေကြောင်းနဲ့ လက်နက်ကြီး ပစ် ခတ်မှာကြောင့် ရခိုင်ဒေသခံ ၆ဝကျော်သေဆုံးပြီးတော့ ၁ဝဝကျော် ဒဏ်ရာရရှိခဲ့တယ်လို့ ရခိုင်အခြေစိုက် Development Media Group(DMG) သတင်းဌာနက ကောက်ယူထားတဲ့ စာရင်းမှာဖော်ပြထားပါတယ်။ ရခိုင်ဘက်က တိုက်ပွဲအခြေအနေ၊ အရပ်သားထိခိုက်သေဆုံးမှုသတင်းနဲ့ပတ်သက်လို့ စစ်ကောင်စီဘက်ကတော့ သတင်းထုတ်ပြန်တာမရှိသေးပါဘူး။",
    "domain": "News",
    "url": "https://burmese.voanews.com/a/rakhine-fighting-killed-civilian/7847351.html"
  },
  {
    "id": "3812d525-cf15-46f7-8742-d284c7054682",
    "title": "နယ်စပ်က ဝ တပ်ဖွဲ့တွေအရေး ထိုင်း လွှတ်တော်မှာ ဆွေးနွေးမည်",
    "text": "ထိုင်း-မြန်မာနယ်စပ် ရှမ်းပြည်နယ်အရှေ့ပိုင်းမှာ ဝ ပြည်သွေးစည်းညီညွတ်ရေးတပ်မတော် UWSA တပ်တွေ အခြေစိုက်နေတဲ့အပေါ် စိုးရိမ်မှုကို ထိုင်းလွှတ်တော် အမျိုးသား လုံခြုံရေးဆိုင်ရာ ကော်မတီမှာ ဆွေးနွေးမှာဖြစ်ပါတယ်။\nUWSA ဝတပ်တွေ ထိုင်းနယ်စပ်မှာရှိနေတဲ့ကိစ္စနဲ့ ပြီးခဲ့တဲ့စနေနေ့က ထိုင်းငါးဖမ်းသင်္ဘောတွေကို မြန်မာရေတပ်က ပစ်ခတ်ဖမ်းဆီးခဲ့တဲ့ကိစ္စတွေကို ဒီဇင်ဘာ ၁၃ ရက်ကျရင် အောက်လွှတ်တော် ကော်မတီမှာ ဆွေးနွေးမယ်လို့ ထိုင်းပြည်သူ့ပါတီ ဒုတိယအကြီးအကဲလည်းဖြစ်၊ ထိုင်းလွှတ်တော် အမျိုးသားလုံခြုံရေး ဆိုင်ရာ ကော်မတီရဲ့ ဥက္ကဋ္ဌလည်း ဖြစ်တဲ့ Rangsiman Rome ရဲ့ ပြောဆိုမှုကို ကိုကားပြီး Bangkok Post သတင်းစာမှာ ရေးပါတယ်။\nရှမ်းပြည်နယ် မိုင်းတုံမြို့နယ်အတွင်းမှာအခြေစိုက်တဲ့ ဝပြည်သွေးစည်းညီညွတ်ရေးတပ်မတော် UWSA ရဲ့ စခန်း ၉ ခုကို ဒီဇင်ဘာ ၁၈ ရက်နေ့ နောက်ဆုံးထားပြီး ရုပ်သိမ်းပေးဖို့ ထိုင်းစစ်တပ်က တောင်းဆို ထားပါတယ်။ ဝ လက်နက်ကိုင်အဖွဲ့ဟာ ထိုင်းနိုင်ငံနယ်နမိတ်ထဲကို ကျူးကျော်ဝင်ရောက်နေတယ်ဆိုတဲ့ စွပ်စွဲချက်တွေ ရှိနေပြီး စစ်ရေးအရ တင်းမာနေတဲ့အခြေအနေတော့မရှိကြောင်း ထိုင်းစစ်တပ်က ပြောထားပါတယ်။\nထိုင်းဘက်က စစ်စခန်းတွေ ဖယ်ပေးဖို့ တောင်းဆိုချက်ကို UWSA ဘက်က အတည်ပြုခဲ့ပြီး ဒီကိစ္စဟာ နိုင်ငံအချင်းချင်း ဆွေးနွေးရမယ့်ကိစ္စဖြစ်တာကြောင့် နိုင်ငံ့ခေါင်းဆောင်ပိုင်းကို တင်ပြထားတယ်လို့ VOA ကို ပြောကြားခဲ့ပါတယ်။ ထိုင်းအမျိုးသားလုံခြုံရေးဆိုင်ရာ ကော်မတီဥက္ကဋ္ဌ Rangsiman Rome ကတော့ ဝတပ်တွေဟာ မူးယစ်ဆေးကုန်ကူးမှုအပါအဝင် နယ်စပ်ဖြတ်ကျော် ရာဇဝတ်မှုတွေ လုပ်တယ်လို့ နာမည်ဆိုးတဲ့ ကျော်ကြားတာကို ထောက်ပြပြီး ထိုင်းဘက်က မူးယစ်ဆေးဝါး ပြဿနာတွေနဲ့ ဆက်နွယ်မှုရှိနိုင်တာကို လက်မခံနိုင်ဘူးလို့ သူကပြောကြားခဲ့ပါတယ်။",
    "domain": "News",
    "url": "https://burmese.voanews.com/a/uwsa-troop-to-withdrawal-from-thailand-burma-border/7888000.html"
  },
  {
    "id": "466e93df-382c-4baf-a117-8f3da163a9f1",
    "title": "အမွေဆိုင်အိမ် ဈေးထပ်လျှော့ လေလံတင်ဖို့ ဦးအောင်ဆန်းဦးကြိုးစား",
    "text": "ဒေါ်အောင်ဆန်းစုကြည် မိသားစုအမွေဆိုင်အိမ်ဖြစ်တဲ့ ရန်ကုန်မြို့ တက္ကသိုလ်ရိပ်သာလမ်းက နေအိမ်ကို ၂၇ ဘီလီယံကျပ် ဈေးထပ်လျှော့ပြီး နောက်တကြိမ် လေလံတင်ဖို့ အကိုဖြစ်သူ ဦးအောင်ဆန်းဦးဘက်က ကြိုးစားနေပါတယ်။ အမှတ် ၅၄ တက္ကသိုလ်ရိပ်သာလမ်းနေအိမ်ကို ၃ ကြိမ် လေလံပစ်ခဲ့ပေမဲ့ ဝယ်မယ့်သူမရှိတာကြောင့် လေလံကြမ်းခင်းဈေး ကျပ်ငွေ ၂၉၇ ဘီလီယံကနေ ကျပ်ငွေ ၂၇၀ ဘီလီယံ လျှော့ချ လေလံထပ်တင်ဖို့ ဦးအောင်ဆန်းဦးရှေ့နေက တရားရုံးကို တင်ပြခဲ့ပါတယ်။\nဒီအမွေဆိုင် အိမ်ခြံကြီးကို ကျပ်ငွေ ၃၁၅ ဘီလီယံနဲ့ ၂၀၂၄ မတ်လ ၂၀ ရက်နေ့မှာ ပထမဆုံးအကြိမ်လေလံ စတင်ခဲ့တာဖြစ်ပါတယ်။ အဲဒီထဲက ဝယ်သူမရှိတဲ့အတွက် ဈေးအကြိမ်ကြိမ်လျှော့ပြီး လေလံပစ်နိုင်ဖို့ ကြိုးစားတာ အခု ၄ ကြိမ်မြောက်ဖြစ်ပါတယ်။\nနှစ်ရှည်ထောင်ဒဏ်အကျဉ်းကျခံနေရဆဲဖြစ်တဲ့ ဒေါ်ဆောင်ဆန်းစုကြည်ရဲ့ ရှေ့နေ အဖွဲ့ကတော့ ဦးအောင်ဆန်းဦး ရှေ့ နေ တွေ တင်ပြလာတဲ့ဈေးနှုန်းနဲ့ပတ်သတ်လို့ ရှေ့သီတင်းပတ် ကြာသပတေးနေ့ရုံးချိန်းကျရင် ကန့်ကွက်ဖို့ ပြင်ဆင်နေတယ်လို့ ဒေါ်အောင်ဆန်းစုကြည်ရှေ့နေတွေနဲ့ နီးစပ်သူတွေကပြောပါတယ်။ ဒေါ်အောင်ဆန်းစုကြည်ရဲ့ ရှေ့နေအဖွဲ့ကတော့ ဒေါ်အောင်ဆန်းစုကြည်နဲ့ တွေ့ခွင့်မရသေးတဲ့အပြင် ဒေါ်အောင်ဆန်းစုကြည် မသိရှိသေးဘဲ တရားရုံးက လေလံဆွဲခွင့်ပေးတဲ့အပေါ် ဥပေဒေနဲ့ မညီညွတ်ဘူးဆိုပြီး တရားရုံးမှာ တောက်လျှောက် ကန့်ကွက်ခဲ့ပေမဲ့ တရားရုံးဘက်က ထည့်သွင်းစဉ်းစားပေးခြင်း မရှိခဲ့ပါဘူး။ အမှုနဲ့ပတ်သက်လို့ တိုင်ပင်ဆွေးနွေးမှုတွေ လုပ်ရမှာကြောင့် ဒေါ်အောင်ဆန်းစုကြည်နဲ့ လူချင်းတွေ့ခွင့်ရဖို့ ရှေ့နေအဖွဲ့က စစ်ကောင်စီကို အကြိမ်ကြိမ် တရားဝင်စာ တင် တောင်းဆိုထားပေမယ့် ဒီနေ့အထိ တွေ့ခွင့်မရသေးဘူးလို့လည်း ရှေ့နေအဖွဲ့နဲ့ နီးစပ်သူတွေက ပြောပါတယ်။\nရန်ကုန်မြို့ ခြံအမှတ် ၅၄ တက္ကသိုလ်ရိပ်သာလမ်းနေအိမ်မှာ ဒေါ်အောင်ဆန်းစုကြည် အဲ့ဒီ့နေအိမ်ထဲမှာပဲ နှစ်ရှည်အကျယ်ချုပ်ချခံခဲ့ရဖူးသလို၊ ကုလသမဂ္ဂအတွင်းရေးမှူးချုပ်ဟောင်း Ban Ki-moon, အမေရိ ကန် သမ္မတဟောင်း Barack Obama, အမေရိကန်နိုင်ငံခြားရေးဝန်ကြီးဟောင်း Hillary Clinton အပါ အဝင် ကမ္ဘာ့ခေါင်းဆောင်တွေနဲ့ သမိုင်းဝင်တွေ့ဆုံခဲ့ကြတဲ့ နေအိမ်လည်းဖြစ်ပါတယ်။ မြန်မာ့နိုင်ငံရေးအတွက်အရေးပါတဲ့ အဆောက်အဦးတခုဖြစ်တာကြောင့် ဒီခြံဝန်းကြီးကို ထိန်းသိမ်း ထားဖို့ ပြည်သူတချို့က ဆန္ဒရှိကြပါတယ်။\n၂၀၂၁ ခုနှစ် ဖေဖော်ဝါရီလ ၁ ရက်နေ့မှာ စစ်တပ်က အာဏာသိမ်းတဲ့နေ့ကစလို့ အသက် ၇၈ နှစ် ရှိပြီဖြစ်တဲ့ ဒေါ်အောင်ဆန်းစုကြည်ကို ဖမ်းဆီးခဲ့ပြီး အမှု ၁၉ မှုနဲ့ ထောင်ဒဏ် ၃၃ နှစ် ချမှတ်ခဲ့ပါတယ်။ ဒီအထဲကမှ ၆ နှစ်ကို လွတ်ငြိမ်းသက်သာခွင့်နဲ့ လျှော့ပေါ့ပေးခဲ့ပါတယ်။ ကျန်နေသေးတဲ့ ၁၄ မှုအတွက် လက်ရှိမှာ ထောင်ဒဏ် ၂၇ နှစ် ကျခံနေရတာ ဖြစ်ပါတယ်။ သူ့ရဲ့ လက်ရှိအခြေအနေကို မသိရှိရတဲ့အတွက် စိုးရိမ်ကြောင်းသားဖြစ်သူ Kim Aris ကပြောပြီး အမြန်ဆုံး ပြန်လွှတ်ပေးဖို့ တောင်းဆိုနေပါတယ်။",
    "domain": "News",
    "url": "https://burmese.voanews.com/a/dassk-home-auction/7990010.html"
  },
  {
    "id": "2dbb2e61-6ab4-4b90-b184-b3ccc8830917",
    "title": "မြန်မာကျွန်းသစ်အသုံးပြုတဲ့ ဗြိတိန်ဇိမ်ခံသင်္ဘောလုပ်ငန်း ပေါင်ငွေ ၃ သိန်းခွဲကျော် ဒဏ်တပ်ခံရ",
    "text": "ယူကေနိုင်ငံက ဇိမ်ခံသင်္ဘောတွေဆောက်လုပ်တဲ့ နာမည်ကြီးကုမ္ပဏီတခုကို တင်သွင်းခွင့်တားမြစ် ထားတဲ့ မြန်နိုင်ငံကကျွန်းသစ်တွေ ဝယ်ယူအသုံးပြုမှုနဲ့ ပေါင်ငွေ ၃ သိန်းခွဲကျော် ဒဏ်ကြေးနဲ့ သိမ်းဆည်းမှုတွေလုပ်ဖို့ တရားရုံးက အမိန့်ချလိုက်ပါတယ်။\nယူကေနိုင်ငံ၊ အနောက်တောင်ပိုင်း Dorset ခရိုင်၊ Poole ကမ်းခြေမြို့မှာအခြေစိုက်တဲ့ Sunseeker International လိမိတက်အနေနဲ့ သွင်းကုန်ဥပဒေချိုးဖောက်မှုတွေအတွက် ဒဏ်ငွေအဖြစ် စတာလင် ပေါင်ငွေ ၂၄၀,၀၀၀ အပြင် တန်ဘိုးပေါင်ငွေ၆၇,၀၀၀ နီးပါးရှိတဲ့ ပစ္စည်းတွေပါသိမ်းယူဖို့နဲ့ တရားစွဲဆိုခ ပေါင်စတာလင် ၅,၁၀၀ နဲ့ ထိခိုက်နစ်နာကြေး ပေါင်စတာလင် ၁၉၀ တို့ကို ပေးအပ်ဖို့ သောကြာနေ့ကပဲ စီရင်ချက် ချလိုက်တဲ့အကြောင်း အမှုကို စတင်ဖော်ထုတ်ခဲ့တဲ့ လန်ဒန်မြို့အခြေစိုက် သဘာဝပတ်ဝန်းကျင် ထိန်းသိမ်းစောင့်ရှောက်ရေးအဖွဲ့ (EIA) ကဒီကနေ့ နိုဝင်ဘာ ၂၅ ရက်နေ့မှာကြေညာချက် ထုတ်ပြန်ခဲ့တာပါ။\nမြန်မာနိုင်ငံကနေ တရားမဝင် ကျွန်းသစ်တွေ တင်သွင်းအသုံးပြုမှုအတွက် ၂၀၁၈ ခုနှစ်က တရားရုံးမှာ စတင်တရားစွဲဆိုခဲ့တဲ့ EIA အဖွဲ့ကတော့ တရားရုံးရဲ့ ဆုံးဖြတ်ကို ကြိုဆိုလိုက်ပြီး - ဒါဟာ မြန်မာနိုင်ငံက တင်သွင်းတဲ့ကျွန်းသစ်တွေကို အသုံးမပြုဖို့ သူတို့ရဲ့ ကြိုးပမ်း ဆောင်ရွက်မှုမှာ သမိုင်းဝင် စီရင်ချက်တခုဖြစ်တယ်လို့ ပြောပါတယ်။\nဗြိတိန်နိုင်ငံ အီးယူအဖွဲ့ထဲက ခွဲထွက်ခဲ့ပြီးတဲ့နောက်မှာ ပြဌာန်းခဲ့တဲ့ ဥပဒေအရ သူတို့အနေနဲ့ ပြစ်မှု ရှိကြောင်း Sunseeker ကုမ္ပဏီက အစောပိုင်းမှာ ဝန်ခံထားပြီး ဖြစ်ပါတယ်။ ကုမ္ပဏီအနေနဲ့ မြန်မာနိုင်ငံကကျွန်းသစ်တွေအပါအဝင် အာဖရိကတိုက်က သစ်မာအမျိုးအစား ပေါင်စတာလင် ၆၀,၀၀၀ ဖိုး ဝယ်ယူ တင်သွင်းခဲ့တယ်လို့ ဝန်ခံထားပါတယ်။ အခုတရားရုံးရဲ့ ဆုံးဖြတ်ချက်ဟာ ကုမ္ပဏီအပေါ်တင်ထားတဲ့ စွဲချက် ၁၁ ချက်အပေါ် အခြေခံပြီး ချမှတ်ခဲ့တာဖြစ်ပေမယ့်ကုမ္ပဏီဘက် တခြား ကျူးလွန်ထားတာတွေ အများအပြား ရှိနေသေးတယ်လို့ တရားသူကြီးက ပြောပါတယ်။\nဝန်ထမ်း ၂,၀၀၀ ရှိတဲ့ Sunseeker International ဟာ Dorset ခရိုင်အတွင်း အလုပ်အကိုင် အများဆုံး ခန့်ထားတဲ့ ကုမ္ပဏီဖြစ်ပြီး သူတို့ဟာ ကမ္ဘာမှာအကောင်းဆုံး စက်တပ်ဇိမ်ခံ ရွက်လှေတွေထုတ်လုပ်တဲ့ ကုမ္ပဏီအဖြစ် ကြေညာရောင်းချနေတာလည်း ဖြစ်ပါတယ်။",
    "domain": "News",
    "url": "https://burmese.voanews.com/a/uk-fine-sunseeker-international-for-using-myanmar-timber/7875948.html"
  },
  {
    "id": "71e5a3e0-a87f-4c17-aa34-80429f83391d",
    "title": "ပေါက်ကွဲမှုကြောင့် ကိုယ်အင်္ဂါထိခိုက်သူ စစ်ကောင်စီ ပစ်မှတ်ဖြစ်လာ (ကုလသမဂ္ဂ)",
    "text": "မြန်မာနိုင်ငံက ခြေပြတ်၊ လက်ပြတ် ကိုယ်အင်္ဂါ ချို့ယွင်းသူတွေဟာ စစ်ကောင်စီကို လက်နက်ကိုင် ဆန့်ကျင်နေကြတဲ့ ခုခံ တော်လှန်ရေး အင်အားစုမှာ ပါဝင်ခဲ့သူတွေ အဖြစ် သံသယ ဖြစ်ခံရပြီး ဖမ်းဆီးမှုတွေ၊ ပြင်းထန်တဲ့ နှိပ်ကွပ်မှုတွေ ခံရလို့ ဒါတွေကို ရှောင်ရှားနိုင်ဖို့ ပုန်းအောင်းနေရတယ်လို့ ကုလသမဂ္ဂလူ့အခွင့်အရေးဆိုင်ရာ မဟာမင်းကြီးရုံးရဲ့ ထုတ်ပြန်ချက်မှာ ဖော်ပြထားပါတယ်။ ဘယ်နိုင်ငံမှာ မဆို ကိုယ်လက် ချို့ယွင်းရသူတွေဟာ စိန်ခေါ်မှုတွေနဲ့ ရင်ဆိုင်ရလေ့ ရှိပေမယ့် မြန်မာနိုင်ငံမှာတော့ ကိုယ်လက် ချို့ယွင်းတာ အပေါ် ရာဇဝတ်မှု သက်သေ အဖြစ် ရှုမြင်ခံနေရတယ်လို့ ဆိုပါတယ်။ဒါ့အပြင် စစ်တပ်ဟာ ခြေတုလက်တုတွေကိုပါ တားမြစ် ပိတ်ပင်နေတယ်လို့ မြန်မာနိုင်ငံ လူ့အခွင့်အရေး အခြေအနေဆိုင်ရာ ကုလသမဂ္ဂ အထူးကိုယ်စားလှယ် တွမ်အင်ဒရူး (Tom Andrews) က ပြောပါတယ်။ လူ့အခွင့်အရေး အထူးကိုယ်စားလှယ်ဟာ မြန်မာနိုင်ငံမှာ မသန်စွမ်းသူတွေအပေါ် စစ်တပ်အာဏာသိမ်းမှုရဲ့ အကျိုးသက်ရောက်မှုများဆိုင်ရာ သုတေသန တခုကို လုပ်ဆောင်နေပြီး သူ့ရဲ့ တွေ့ရှိချက်တွေကို အထူးအစီရင်ခံစာ အဖြစ် ၂၀၂၅ ခုနှစ်မှာ ထုတ်ပြန်ဖို့ စီစဉ်ထားပါတယ်။\nမြန်မာနိုင်ငံဟာ မြေမြှုပ်မိုင်းနဲ့ မပေါက်ကွဲသေးတဲ့ လက်နက်ခဲယမ်းတွေကြောင့် ကမ္ဘာပေါ်မှာ လူအသေအပျောက် အများဆုံးနိုင်ငံဖြစ်ကြောင်း သတင်းမီဒီယာတွေမှာ ဖော်ပြကြတာက တကယ့်လက်တွေ့ မြေပြင်မှာ “မြန်မာနိုင်ငံထဲက မသန်စွမ်းသူတွေ အပေါ် စစ်တပ်က ဖိနှိပ် တိုက်ခိုက်နေတဲ့ ဖြစ်ရပ်တွေရဲ့ အစိတ်အပိုင်း တခုသာ ဖြစ်တယ်” လို့လည်း ကုလသမဂ္ဂက ပြောပါတယ်။\n“စစ်ကောင်စီရဲ့ လုပ်ရပ်တွေက နိုင်ငံတဝန်း ခုခံတော်လှန်ရေး အင်အားစုတွေကို ချေမှုန်းနိုင်ဖို့ အတွက် ကျယ်ကျယ်ပြန့်ပြန့်နဲ့ အသုံးပြုနေတဲ့ မြေမြှုပ်မိုင်းတွေရဲ့ သက်ရောက်မှုကို နှစ်ဆတိုး ပြင်းထန်စေပါတယ်။ စစ်တပ်က အရပ်သားတွေကို ရှေ့ကတင်ပြီး မိုင်းကွင်းတွေထဲ အတင်းအကျပ် သွားစေတာ အပြင် ဆေးဝါးကုသရေးနဲ့ ခြေတုလက်တုတွေအပါအဝင် အရေးကြီးတဲ့ အကူအညီတွေကို ဒုက္ခသည်တွေ လက်လှမ်းမီရရှိနိုင်ဖို့ ပိတ်ဆို့ထားပါတယ်။ ဒါဟာ မသန်စွမ်းသူများအခွင့်အရေးဆိုင်ရာ သဘောတူစာချုပ်နဲ့ လုံခြုံရေးကောင်စီ ဆုံးဖြတ်ချက်အမှတ် ၂၄၇၅ ရဲ့ အပိုဒ် ၁၁ နဲ့ လုံးဝဆန့်ကျင်ဘက်ဖြစ်နေတယ်” လို့ ကုလသမဂ္ဂက ပြောပါတယ်။မြန်မာနိုင်ငံမှာ အရပ်သားတွေ အပေါ် တိုက်ခိုက်နေတဲ့ စစ်ကောင်စီ အားနည်းစေမယ့် အစီအမံတွေ အရေးယူ ချမှတ်နိုင်ဖို့လည်း ကုလသမဂ္ဂအဖွဲ့ဝင်နိုင်ငံတွေ အနေနဲ့ ညှိနှိုင်းဆောင်ရွက်ကြဖို့ ကျွမ်းကျင်သူတွေက တောင်းဆိုထားပါတယ်။ ဒါ့အပြင် မြန်မာ ပဋိပက္ခမှာ ပါဝင် ပတ်သက်နေတဲ့ အစုအဖွဲ့တွေ အားလုံးက မြေမြှုပ်မိုင်း အသုံးပြုမှုတွေ ချက်ချင်းရပ်တန့်ဖို့နဲ့ ရှိပြီး မိုင်းတွေကို နှောင့်နှေးမှုမရှိဘဲ စတင်ဖယ်ရှားဖို့လည်း တိုက်တွန်းထားပါတယ်။မြန်မာနိုင်ငံမှာ ၂၀၂၃ ခုနှစ် တခုတည်းမှာတင် မြေမြှုပ်မိုင်းကြောင့် ထိခိုက်ရသူ လူ ၁,၀၀၀ ကျော်ရှိကြောင်း မြေမြှုပ်မိုင်းများ တားဆီးပိတ်ပင်ရေး နိုင်ငံတကာ လှုံ့ဆော်ရေး အဖွဲ့က နိုဝင်ဘာ ၂၀ ရက်က ထုတ်ပြန်တဲ့အစီရင်ခံစာသစ်မှာ ဖော်ပြပါတယ်။ ဒီအရေအတွက်ဟာ တခြားနိုင်ငံတွေထက် ပိုများနေပါတယ်။ကုလသမဂ္ဂ ကျွမ်းကျင်သူတွေကတော့ အဲဒီ အစီရင်ခံစာပါ တွေ့ရှိချက်တွေက တုန်လှုပ် ကြောက်မက်ဖွယ်ကောင်းလှပေမယ့် တကယ့် လက်တွေ့မှာ မြေမြှုပ်မိုင်းကြောင့် ထိခိုက်ခဲ့ရသူတွေနဲ့ သူတို့ရဲ့ မိသားစုတွေ ရင်ဆိုင်နေရတာက ပိုဆိုးကြောင်း ပြောပါတယ်။",
    "domain": "News",
    "url": "https://burmese.voanews.com/a/7874239.html"
  },
  {
    "id": "d74686d8-0fb7-43d1-b5f3-c81a59fe245b",
    "title": "မြန်မာပြည်သူတွေ လွတ်လပ်ရေး အမေရိကန်တသားတည်းရပ်တည်",
    "text": "မြန်မာနိုင်ငံမှာ မတရားဖမ်းဆီးထားသူအားလုံးကို ပြန်လွှတ်ပေးဖို့ ဒီနေ့ကျရောက်တဲ့ ၇၇ ကြိမ်မြောက် လွတ်လပ်ရေးနေ့မှာ အမေရိကန်ပြည်ထောင်စုက တောင်းဆိုလိုက်ပါတယ်။\nကိုယ့်အနာဂါတ်ကို ကိုယ်တိုင်ပုံဖော်ခွင့်ရှိမယ့် လွတ်လပ်တဲ့ မြန်မာနိုင်ငံကို ပထမဆုံး အသိအမှတ်ပြုခဲ့တဲ့ နိုင်ငံတွေထဲပါခဲ့တဲ့ အမေရိကန်ပြည်ထောင်စုအနေနဲ့ မြန်မာပြည်သူတွေဘက်က ရပ်တည်ထောက်ခံမှုကို ထပ်လောင်းအတည်ပြုကြောင်း အမေရိကန်နိုင်ငံခြားရေးဝန်ကြီး Antony Blinken က ကြေညာချက် ထုတ်ပြန်ခဲ့ပါတယ်။ ဒီမိုကရေစီ၊ လူ့အခွင့်အရေး၊ တည်ငြိမ်အေးချမ်းမှုနဲ့ စီးပွားရေးသာယာဝပြောမှုတွေကို ခံစားနိုင်ကြဖို့ ကြိုးပမ်းမှုတွေမှာ အမေရိကန်က မြန်မာပြည်သူတွေနဲ့တသားတည်း ရပ်တည်နေတယ်လို့ ထုတ်ပြန်ချက်မှာ ပြောထားပါတယ်။\nအားလုံးပါဝင်တဲ့ ဒီမိုကရေစီလမ်းကြောင်းကို ပြန်သွားနိုင်ရေးကို ထောက်ခံအားပေးနေကြောင်းနဲ့ စစ်ကောင်စီအနေနဲ့ အကြမ်းဖက်မှုတွေရပ်ဖို့၊ မတရား ဥပဒေမဲ့ ဖမ်းဆီးထားသူအားလုံးကို ပြန်လွှတ်ပေးပါလို့ အမေရိကန်က တောင်းဆိုပါတယ်။ လူသားချင်းစာနာတဲ့ အကူအညီတွေ ပေးခွင့်ပြုဖို့ကိုလည်း အမေရိကန် နိုင်ငံခြားရေးဝန်ကြီးရဲ့ ထုတ်ပြန်ချက်မှာ တောင်းဆိုထားပါတယ်။\nAustralia နိုင်ငံကလည်း ပိုမိုကောင်းမွန်တဲ့ အနာဂတ်အတွက် ကြိုးပမ်းနေကြတဲ့ မြန်မာပြည်သူတွေအပေါ် ဆက်လက်ထောက်ခံနေတယ်လို့ လွတ်လပ်ရေးနေ့ အထိမ်းအမှတ် ထုတ်ပြန်ချက်မှာ ပြောထားပါတယ်။ ၁၉၄၈ ခုနှစ်မှာ မြန်မာနိုင်ငံ လွတ်လပ်ရေးရခဲ့ပေမဲ့၊ ဒီနေ့အထိ မြန်မာပြည်သူတွေဟာ ဒီမိုကရေစီ၊ လွတ်လပ်မှုနဲ့ တရားမျှတမှုတွေအတွက် ဆက်လက်ကြိုးပမ်းနေကြရဆဲ ဖြစ်တယ်လို့ Australia နိုင်ငံရဲ့ မြန်မာနိုင်ငံ လွတ်လပ်ရေးနေ့ အထိမ်းအမှတ် ထုတ်ပြန်ချက်မှာ ဖော်ပြထားပါတယ်။",
    "domain": "News",
    "url": "https://burmese.voanews.com/a/us-australia-urge-myanmar-military-release-political-prisoners/7924228.html"
  },
  {
    "id": "00d92bcd-46b4-47db-bf27-7d9c98920b8e",
    "title": "ကျားဖြန့်ဂိုဏ်းတွေ လျှပ်စစ်မီး ဖြတ်တောက်ဖို့ ထိုင်းနိုင်ငံစီစဉ်",
    "text": "ထိုင်း-မြန်မာနယ်စပ် မြ၀တီမြို့က ကျားဖြန့်အွန်လိုင်းလိမ်လည်ဂိုဏ်းတွေဟာ ထိုင်းနိုင်ငံက လျှပ်စစ်မီးနဲ့ အင်တာနက်လိုင်းတွေကိုအသုံးပြုနေတာကြောင့်ဆိုပြီး မြ၀တီ၊ ရွှေကုက္ကိုနဲ့ KK Park နေရာတွေကို ထိုင်းက နေ လျှပ်စစ်မီးပေးနေတာ ဖြတ်တောက်တော့မှာဖြစ်တယ်လို့ အမျိုးသားလုံခြုံရေး ကောင်စီဥက္ကဋ္ဌလည်းဖြစ်တဲ့ ကာကွယ်ရေးဒုဝန်ကြီး Mr. Phumtham Wechayachai ပြောကြားလိုက်ပါတယ်။ ဒီသတင်းကို ဗွီအိုအေသတင်းထောက် မအေးအေးမာကသတင်းပေးပို့ထားပါတယ်။\nထိုင်း-မြန်မာနယ်စပ် မြ၀တီမြို့က ကျားဖြန့်အွန်လိုင်းလိမ်လည်ဂိုဏ်းတွေ အလုပ်လုပ်ကိုင်နိုင်တာဟာ ထိုင်းနိုင်ငံက လျှပ်စစ်မီးနဲ့အင်တာနက်လိုင်းတွေကိုအသုံးပြုနေတာကြောင့်ဆိုပြီး မြန်မာစစ်ကောင်စီက ဝေဖန်အပြီးမှာ ထိုင်းဘက်ကလည်း နယ်စပ်တွေမှာ လျှပ်စစ်မီးပေးနေတာတွေကို စတင်စိစစ်လာပါတယ်။ အခုအခါမှာတော့ မြ၀တီ၊ ရွှေကုက္ကိုနဲ့ KK Park နေရာတွေကို လျှပ်စစ်မီးဖြတ်တော့မယ်လို့လည်း အမျိုးသားလုံခြုံရေးကောင်စီ (NSC) ရဲ့ ဥက္ကဋ္ဌလည်းဖြစ်၊ ထိုင်းကာကွယ်ရေးဒုဝန်ကြီးလည်းဖြစ်တဲ့ Mr. Phumtham Wechayachai (ပုန်ထန် ဝေ့ချရာချိုင်း) က ထိုင်းဘာသာနဲ့အခုလိုပြောသွားပါတယ် ။\n“မြန်မာပြည်က သက်ဆိုင်ရာကပို့လာတဲ့ သတင်းအချက်အလက်တွေကို သေချာစိစစ်တဲ့အခါမှာမြန်မာဘက်ကို ပို့နေတဲ့လျှပ်စစ်မီးတွေက မြ၀တီက ကျားဖြန့်ဂိုဏ်းတွေကနေ အကျိုးစီးပွားအတွက်သုံးနေတာကို တွေ့ ရပါတယ်။ ရွှေကုက္ကိုနဲ့ KK Park နေရာကအသုံးပြုနေတဲ့အတွက် အဲဒီနေရာတွေကိုမီးဖြတ်ဖို့ ဆုံးဖြတ်ခဲ့တယ်။ အစိုးရဝန်ကြီးဌာနတွေအနေနဲ့ အစည်းဝေးထိုင်စရာမလိုတော့ဘူး။ NSC အမျိုးသားလုံခြုံရေးကောင်စီအနေနဲ့ မီးဖြတ်ဖို့ ညွှန်ကြားချက်ထုတ်ပြန်လိုက်တာဖြစ်ပါတယ်။”\nProvincial Electricity Authority (PEA) ထိုင်းလျှပ်စစ်ဌာကနေ ၁၉၉၆ ခုနှစ်ကတည်းက အိမ်နီးချင်း နယ်စပ် ကျေးရွာတွေကို လျှပ်စစ်တင်ပို့ရောင်းချခွင့်ပြုဖို့ အမျိုးသားစွမ်းအင်မူဝါဒကော်မတီကို အစီရင်ခံစာတင် သွင်းခဲ့ပါတယ်။ ထိုင်းဘက်က လျှပ်စစ်မီးတင်ပို့ရောင်းချနေတဲ့နေရာတွေကတော့ ရှမ်းပြည်နယ် တာချီလိတ်၊ ကရင်ပြည်နယ် မြ၀တီ၊ မွန်ပြည်နယ် ဘုရားသုံးဆူဒေသတို့ဖြစ်ပြီး အဲဒီ ဒေသတွေက နေရာငါးခုမှာ ထိုင်းနိုင်ငံဘက်က လျှပ်စစ်မီးကို သုံးနေကြတာဖြစ်ပါတယ်။\nထိုင်းနိုင်ငံအနေနဲ့ အခုလို နယ်စပ်မြန်မာနိုင်ငံဘက်ကို လျှပ်စစ်မီးရောင်းချလို့ရတဲ့ဝင်ငွေဟာ တနှစ်ကို ဘတ်ငွေ သန်ပေါင်း ၈၀၀ ကျော်လောက် အကျိုးစီးပွားရနေတာဖြစ်ပါတယ်ရှင်။",
    "domain": "News",
    "url": "https://burmese.voanews.com/a/thai-myanmar-border-electricity-online-scam-/7962162.html"
  },
  {
    "id": "28f4ebf9-6690-4fab-b6ee-02bde86ccb64",
    "title": "၂၀၂၄ တနှစ်တာ အကျဉ်းထောင်ထဲက လူ့အခွင့်အရေးချိုးဖောက်မှုများ",
    "text": "စစ်အာဏာသိမ်းခံထားရတဲ့မြန်မာနိုင်ငံမှာ ၂၀၂၄ ခုနှစ်အတွင်း ဥပဒေမဲ့သတ်ဖြတ်ခံရသူ နိုင်ငံရေးအကျဉ်းသား အမျိုးသမီး(၁)ဦး၊ အမျိုးသား(၈)ဦး၊ စုစုပေါင်း(၉)ဦးအထိ ရှိခဲ့တယ်လို့ မြန်မာနိုင်ငံလုံးဆိုင်ရာ နိုင်ငံရေးအကျဉ်းသားများကွန်ရက်(PPNM)က ဒီကနေ့ ထုတ်ပြန်လိုက်ပါတယ်။ ၂၀၂၄ ခုနှစ်၊ ဇန်နဝါရီလ(၁)ရက်နေ့ကနေစပြ ီး ဒီဇင်ဘာလ(၃၁)ရက်နေ့အထိ တစ်နှစ်တာအတွင်း အာဏာသိမ်းစစ်ကောင်စီနဲ့ စစ်ကောင်စီအုပ်ချုပ်မှုအောက်က အကျဉ်းဦးစီးဌာနရဲ့ နိုင်ငံတဝန်း အကျဉ်းထောင်တွေထဲက လူ့အခွင့်အရေး ချိုးဖောက်မှုတွေကို မကြာခင်မှာအချိန်ပိုင်းမှာပဲ ၂၀၂၄ နှစ်ဟောင်းကုန်ဆုံးပြီး ၂၀၂၅ နှစ်သစ်ကူးပြောင်းတော့မယ့်အချိန် ဒီဇင်ဘာ(၃၁)မှာ မြန်မာနိုင်ငံလုံးဆိုင်ရာနိုင်ငံရေးအကျဉ်းသားများကွန်ရက်(PPNM) ထုတ်ပြန်လိုက်တာဖြစ်ပါတယ်။\n၂၀၂၄ ခုနှစ်အတွင်း အကျဉ်းထောင်တွေထဲ ဖမ်းဆီးခံထားရချိန် ထောင်တွင်းကျန်းမာရေး ဆေးဝါးစောင့်ရှောက်မှု လုံလောက်စွာမရရှိလို့ သေဆုံးခဲ့ရတဲ့နိုင်ငံရေးအကျဉ်းသားက အမျိုးသမီး(၃)ဦး၊အမျိုးသား(၁၈)ဦး၊ LGBT(၁)ဦး၊ စုစုပေါင်း(၂၂)ဦးရှိခဲ့ပြီး နိုင်ငံရေးအကျဉ်းသား/အကျဉ်းသူ အနည်းဆုံး(၁၄၈)ဦးကို အကျဉ်းထောင်တွေထဲ အကျဉ်းဦးစီးဝန်ထမ်းတွေနဲ့ အခြားရာဇဝတ်အကျဉ်းသားတွေက ဥပဒေမဲ့ ညှဉ်းပန်းနှိပ်စက် ရိုက်နှက်ခဲ့တယ်လို့ မြန်မာနိုင်ငံလုံးဆိုင်ရာနိုင်ငံရေးအကျဉ်းသားများကွန်ရက်က ထုတ်ပြန်ပါတယ်။\nဒ့ါအပြင် နိုင်ငံရေးအကျဉ်းသား/အကျဉ်းသူ(၇၆)ဦး အကျဉ်းထောင်တွင်းညှဉ်းပမ်းနှိပ်စက်ခံရတဲ့အပြင် တိုက်ပိတ်ပြစ်ဒဏ်များကိုပါ ခံခဲ့ကြရသလို ထောင်ပြောင်းရွှေ့ခံရတဲ့ အကျဉ်းသား (၃၀၅၄)ဦးထဲတွင် နိုင်ငံရေးအကျဉ်းသား/အကျဉ်းသူ( ၁၇၈၃)ဦးဟာ မိသားစုနဲ့ ဝေးကွာသည့် အကျဉ်းထောင်တွေဆိကို ထောင်ပြောင်းရွေ့ခံခဲ့ကြရပါတယ်။ နိုင်ငံရေးအကျဉ်းသူ အနည်းဆုံး (၃၅)ဦးဟာလည်း ကလေးငယ်လေးတွေနဲ့ အတူ ထောင်တွင်းမှာ အကျဉ်းချခံထားရပါတယ်။\nအခုချိန်အထိ နိုင်ငံတဝန်း ဖမ်းဆီးထိန်းသိမ်းခံထားရသည့် နိုင်ငံရေးအကျဉ်းသားတွေကို ဥပဒေမဲ့ဖမ်းဆီးချိန်ကစလို့ စစ်ကြောရေးစခန်းတွေ၊ အကျဉ်းထောင်၊ အချုပ်ထောင်တွေမှာ လူ့ဂုဏ်သိက္ခာကို ညိုးနွမ်းထိခိုက်စေတဲ့ လူ့အခွင့်အရေးချိုးဖောက်မှုတွေကို ကျူးလွန်နေဆဲပဲဆိုတာကို မြန်မာနိုင်ငံလုံးဆိုင်ရာနိုင်ငံရေးအကျဉ်းသားများကွန်ရက်(PPNM)က ထုတ်ပြန်ထားပါတယ်။ ၂၀၂၄ ခုနှစ် ပြည်သူသို့ နှစ်ကုန်အစီရင်ခံစာဟာ မြန်မာနိုင်ငံလုံးဆိုင်ရာနိုင်ငံရေးအကျဉ်းသားများကွန်ရက်ရဲ့ ချိတ်ဆက်ရရှိထားသည့် နိုင်ငံတဝန်းရှိ အကျဉ်းထောင် (၄၁)ထောင်မှ လူ့အခွင့်အရေးချိုးဖောက်ခံရမှု အစီရင်ခံစာဖြစ်ပြ ီး တကယ့် မြေပြင်တွင် ဒီ့ထက်ပိုပြီး အရေအတွက်များပြားနိုင်ပါတယ်လို့ တင်ပြထားပါတယ်။ စစ်ကောင်စီဘက်ကတော့ အကျဉ်းထောင်အသီးသီးက နိုင်ငံရေးအကျဉ်းသားတွေရဲ့ အခြေအနေနဲ့ပတ်သက်ပြီး နိုင်ငံရေးအကျဉ်းသားအရေးလှုပ်ရှားတဲ့အဖွဲ့တွေရဲ့ ထုတ်ပြန်ချက်တွေဟာ ချဲ့ကားထားတာသာဖြစ်တယ်ဆိုတာကို တုန့်ပြန်လေ့ရှိပါတယ်။",
    "domain": "News",
    "url": "https://burmese.voanews.com/a/political-prisoners-network---myanmar-2024-in-myanmar/7919480.html"
  },
  {
    "id": "ded1b8be-ae35-4d76-b349-b920ac971cf3",
    "title": "ဂျပန် ၂၀ လောက်ပျောက်နေလို့ ကရင် BGF ပြော",
    "text": "မြဝတီမြို့နားက လောင်းကစားလုပ်ငန်းတွေ၊ ကျားဖြန့် ငွေလိမ်လုပ်ငန်းတွေမှာ ရှိနေခဲ့တဲ့ ဂျပန် နိုင်ငံသား ၂၀ ဘယ်ရောက်သွားသလဲ မသိသေးဘူးလို့ ကရင်နယ်ခြားစောင့်တပ်ဖွဲ့ BGF ရဲ့အပြောကို ဂျပန် Kyodo သတင်းမှာ ဖော်ပြခဲ့ပါတယ်။ အွန်လိုင်းငွေလိမ်လုပ်ငန်းနေရာတွေမှာ ကရင် BGF က အင်္ဂါနေ့က ရှာဖွေချိန် ဂျပန်အယောက် ၂၀ ထဲက ၁၀ ယောက် ထွက်ပြေးသွားပုံရတယ်လို့ ကရင်နယ်ခြားစောင့်တပ်ဖွဲ့က ပြောပါတယ်။\nဂျပန်နိုင်ငံသားတွေဟာ ရာဇဝတ်ဂိုဏ်းတွေမှာ ပါဝင်လုပ်ကိုင်သူတွေ၊ ဒါမှမဟုတ် အတင်းအကျပ်ခိုင်းစေခံနေရသူတွေဖြစ်တယ်လို့လည်း BGF အဖွဲ့က ပြောပါတယ်။ ဂျပန်အစိုးရ ထိပ်တန်းပြောခွင့်ရ Yoshimasa Hayashi ကတော့ ဂျပန်အစိုးရအနေနဲ့ သူ့နိုင်ငံသားတွေနဲ့ ပတ်သက်လို့ ဘာသတင်းမှ မရတဲ့အကြောင်းနဲ့၊ ဒီကိစ္စကို အလေးအနက်ထားသလို၊ ထိုင်း မြန်မာနိုင်ငံက တာဝန်ရှိသူတွေနဲ့ ပူးပေါင်းဆောင်ရွက်ရွက်နေတဲ့အကြောင်း သတင်းထောက်တွေကို ပြောကြားခဲ့ပါတယ်။\nဇန်နဝါရီလနောက်ပိုင်းမှာ ဂျပန်နိုင်ငံသား ၂ ယောက်ကို အွန်လိုင်း ငွေကြေး လိမ်လည်တဲ့ဂိုဏ်းတွေ လက်ထဲက ကယ်တင်နိုင်ခဲ့တဲ့အကြောင်း ထိုင်း အာဏာပိုင်တွေက ပြောပါတယ်။ နောက်ထပ် ဂျပန်နှစ်နိုင်ငံသားနှစ်ယောက်ကို ရှာဖွေ ကယ်ဆယ်ပေးဖို့လည်း ဂျပန်အစိုးရ တောင်းဆိုထားကြောင်း Kyodo သတင်းမှာ ဖော်ပြထားပါတယ်။",
    "domain": "News",
    "url": "https://burmese.voanews.com/a/japanese-nationals-possibly-fled-from-myanmar-scam-center-in-raid/7990108.html"
  },
  {
    "id": "ba456859-467f-4c07-a972-9baec180c0aa",
    "title": "စစ်ကောင်စီစခန်ဟောင်း အနီး ဗုံးဆော့ကစားလို့ ကလေးတချို့ ထိခိုက်သေဆုံး",
    "text": "",
    "domain": "News",
    "url": "https://burmese.voanews.com/a/7957879.html"
  },
  {
    "id": "5209da7d-4c0e-4fca-b06d-9752e186cbee",
    "title": "တိုက်ပွဲတွေပြင်းထန်ခဲ့တဲ့ မြိတ်-ပုလော-ထားဝယ်ကားလမ်း ပြန်ဖွင့်ပြီ",
    "text": "တနင်္သာရီ တိုင်းဒေသကြီး၊ ပုလောမြို့နယ်ထဲ စစ်ကောင်စီတပ်တွေနဲ့ဒေသခံပြည်သူ့ကာကွယ်ရေးတပ်ဖွဲ့တွေကြား တိုက်ပွဲတွေပြင်းထန်နေချိန် ဖြတ်သန်းသွားလာခွင့်မရဘဲ ကားတွေ လမ်းမှာပိတ်မိနေတဲ့ မြိတ်-ပုလော-ထားဝယ်ကားလမ်းကို အောက်တိုဘာလ ၂၃ ရက်နေ့မှာ ပြန်ဖွင့်ပေးလိုက်ပါပြီ။ တိုက်ပွဲတွေ စဖြစ်ချိန်ကစလို့ ပုလော-မြိတ် ထားဝယ် ပြည်ထောင်စုလမ်းကို မသွားလာကြဖို့ ဒေသခံ ပြည်သူ့ ကာကွယ်ရေးတပ်ဖွဲ့တွေက သတိပေးခဲ့တာပါ။ သတင်းအပြည့်အစုံကို ဗွီအိုအေမြန်မာပိုင်း သတင်းထောက် မအေးအေးမာ သတင်းပေးပို့ထားပါတယ်။\nစစ်ကောင်စီတပ်တွေနဲ့ ဒေသခံပြည်သူကာကွယ်ရေးတပ်ဖွဲ့တွေ နှစ်ဘက်တိုက်ပွဲပြင်းထန်နေတဲ့အတွက် ပုလောမြို့နယ်နဲ့ မြိတ်ကိုသွားတဲ့ ပြည်ထောင်စုလမ်းမကြီးကို စစ်ကောင်စီဘက်ကရော ဒေသခံကာကွယ်ရေးတပ်တွေဘက်ကပါ ပိတ်ထားလိုက်တာပါ။ သီတင်းတပတ်ကျော်လောက် ပိတ်ထားရတဲ့ ကားလမ်းကိုအောက်တိုဘာလ ၂၃ ရက်နေ့ကစပြီး ပြန်ဖွင့်ပေးလိုက်တယ်လို့ ဒေသခံတဦးက ဗွီအိုအေကိုပြောပါတယ်။\n\"မနေ့ကတည်းက လမ်းဖွင့်ပေးလိုက်တယ်။ မြိတ်မှာကျတော့ စစ်တပ်က ပိတ်တယ်။ တခြားပုလော ဘက်မှာကတော့ တော်လှန်ရေးတပ်ဖွဲ့တွေဘက်က ပိတ်ထားတယ်။ နှစ်ဖက်လုံးကပိတ်ထားတာ။ အခုဟာကတော့ ကားလမ်းက နှစ်ဖက်လုံးက ပြန်ဖွင့်ပေးလိုက်ပြီ။ မနေ့ကဆိုရင် မနက်အစောကြီးမှာ ထားဝယ်ဘက်ကနေလာတဲ့ကားတွေကို စစ်ကောင်စီက ကား ၃ စီးဖွင့်ပေးလိုက်တယ်။ တော်လှန်ရေး ဘက်ကလည်းဖွင့်ပေးလိုက်တယ်။ နောက်တော့ ခန ပြန်ပိတ်လိုက်တယ်။ ညနေပိုင်းမှာတော့ နှစ်ဖက်လုံး က ပြန်ဖွင့်ပေးလိုက်တယ်။\"\nနှစ်ဖက်တိုက်ပွဲတွေပြင်းထန်နေချိန်မှာ ပုလောမြို့နယ် ကြဲရွာကိုလည်း လေကြောင်းက တိုက်ခိုက်ခဲ့ ပါတယ်။ ဒီအတွက် ဒေသခံတထောင်ကျော် ဘေးလွတ်ရာကိုထွက်ပြေးခဲ့ရပါတယ်။ ကားလမ်းတွေ ပိတ်ထားချိန် လှေစီးပြီးထွက်ပြေးကြရရင်း လှေမှောက်သေဆုံးသူ ၂၀ ထက်မနည်းရှိပြီး ဒီထဲမှာ ပုလောဘက်က စစ်ဘေးရှောင်တွေ ပါဝင်တယ်လို့လည်း ပြောပါတယ်။\n\"ကားလမ်းပိတ်တဲ့အချိန်မှာပဲ ကျောက်ကာရွာနဲ့မြိတ်ဘက်ကိုလှေနဲ့သွားတာပါ၊ စက်လှေနဲ့မြိတ်ဘက်ကိုသွားတုန်းမှာတိမ်းမှောက်သွားတာပေါ့၊ လှေမှာပါတဲ့ ခရီးသည်တွေထဲမှာ မြိတ်ဘက်က ကျောင်းပြန်ဖွင့် တော့ ကျောင်းပြန်တက်ကြမယ့်ကလေးတွေလည်းပါတယ်။ တချို့မွေးကင်းစအရွယ် ကလေးတွေ လည်း ပါတာပေါ့နော်။ ပြီးတော့ စစ်ဘေးရှောင်တွေလည်းပါတယ်။ တချို့ပုလောဘက်မှာ တိုက်ပွဲတွေ ဖြစ်တော့ မြိတ်ဘက်ကိုတိမ်းရှောင်မယ်ဆိုပြီး ထွက်လာကြတဲ့ကလေးတွေလည်းပါတာပေါ့။\"\nပုလောမြို့နယ်၊ ကြဲကျေးရွာဘက်မှာ အောက်တိုဘာ ၁၄ ရက်နေ့ကစပြီး တိုက်ပွဲတွေစတင်ဖြစ်ခဲ့ပြီး ပုလော-မြိတ်-ထားဝယ် ပြည်ထောင်စုလမ်းကို မသွားလာကြဖို့ ဒေသခံပြည်သူ့ကာကွယ်ရေး တပ်ဖွဲ့တွေက သတိပေးထားပါတယ်။ ကြဲကျေးရွာကို အောက်တိုဘာလ ၁၆ ရက်နေ့မှာ စစ်ကောင်စီက လေကြောင်းကနေ ပြင်းပြင်းထန်ထန်တိုက်ခိုက်ခဲ့ပြီးနောက် ကားလမ်းတွေလည်းပိတ်ထားခဲ့တာပါ။\nအဲဒီကားလမ်းမအနီးမှာပဲ မိုင်းနင်းမိတဲ့အတွက် ကားသမားတဦးလည်း ပြင်းထန်တဲ့ဒဏ်ရာတွေရခဲ့ပါတယ်။ အဲဒီဒေသမှာ စစ်ကောင်စီဘက်က ခြေလျင်တပ်ရင်း(ခလရ-၁၀၂) က လှုပ်ရှားနေတဲ့ နယ်မြေ ဖြစ်ပြီး စစ်အင်အားရာဂဏန်းနဲ့ ထိုးစစ်ဆင်လာတာဖြစ်ပါတယ်။\nစက်တင်ဘာလတုန်းက ကမ်းရိုးတန်းတိုင်းစစ်ဌာနချုပ်ရှိတဲ့ တနင်္သာရီတိုင်းအတွင်း တိုက်ပွဲဖြစ်ပွားမှုအများဆုံးဖြစ်ခဲ့ပြီး တနင်္သာရီတိုင်းမှာပဲ တိုက်ပွဲ ၆၈ ကြိမ်ထက်မနည်း ဖြစ်ပွားခဲ့သလို မိုင်းဆွဲတိုက်ခိုက်မှု ၉ ကြိမ်ထက်မနည်းရှိခဲ့ကြောင်းနဲ့ စုစုပေါင်းထိတွေ့မှု အနည်းဆုံး ၇၇ ကြိမ်ထိရှိခဲ့တယ်လို့ ဒေသအတွင်း သတင်းအချက်အလက် ကောက်ယူခဲ့တဲ့ FE5 တနင်္သာရီရဲ့ တိုက်ပွဲကြားက မြေစာပင်ဆိုတဲ့ အစီရင်ခံစာမှာ ဖော်ပြခဲ့ပါတယ်။",
    "domain": "News",
    "url": "https://burmese.voanews.com/a/myeik-pulaw-road-reopen-/7838101.html"
  },
  {
    "id": "5c83a75d-fd59-4e34-85f3-a04e95a8be98",
    "title": "တွေ့ဆုံမေးမြန်းခန်း",
    "text": "",
    "domain": "News",
    "url": "https://burmese.voanews.com/a/myanmar-election/8010568.html"
  },
  {
    "id": "2aac007d-2b3d-4483-b0e1-81501ef9338d",
    "title": "အွန်လိုင်းငွေလိမ်ဂိုဏ်း ပူးတွဲနှိမ်နင်းရေး တရုတ် နဲ့ ထိုင်းစီစဉ်",
    "text": "ထိုင်းမြန်မာနယ်စပ်အပါအဝင်ထိုင်းနယ်စပ်တလျှောက်မှာလှုပ်ရှားနေတဲ့အွန်လိုင်းလိမ်လည်ဂိုဏ်းတွေကို ထိုင်းနဲ့ ပူးပေါင်းနှိမ်နင်းဖို့အတွက် တရုတ်ပြည်သူ့လုံခြုံရေးဌာန လက်ထောက်ဝန်ကြီး ဘန်ကောက်မြို့မှာ တွေ့ဆုံဆွေး‌ ခဲ့ပါတယ် ။ ဒီထဲမှာ မြန်မာနိုင်ငံဘက်က ကျားဖြန့်ဂိုဏ်းတွေထံရောက်ရှိနေတဲ့ တရုတ်နိုင်ငံသားတွေကို အမြန်ဆုံးကယ်တင်ဖို့လိုက်လံ ညှိနှိုင်းခဲ့ကြတယ်လို့သိရပါတယ်။ ဗွီအိုအေသတင်းထောက် မအေးအေးမာက သတင်းပေးပို့ထားပါတယ်။\nထိုင်းမြန်မာနယ်စပ်အပါအဝင်ထိုင်းနယ်စပ်တလျှောက်မှာလှုပ်ရှားနေတဲ့ကျားဖြန့် အွန်လိုင်းလိမ်လည်ဂိုဏ်းပေါင်း ၃၆ ဂိုဏ်းကို ထိုင်းနဲ့ တရုတ်နှစ်နိုင်ငံ ပူးပေါင်းနှိမ်နင်းရေးအတွက် အဖွဲ့ဝင် ၁၅ ဦး ပါတဲ့ တရုတ်နိုင်ငံက အာဏာပိုင် အဖွဲ့(Minister of Public Security of the People's Republic of China) ဟာ ထိုင်းကိုရောက်ရှိလာခဲ့ပါတယ်။ ဒီအဖွဲ့ကို တရုတ်ပြည်သူ့လုံခြုံရေးဌာန လက်ထောက်ဝန်ကြီး Mr.Liu Zhongyi (မစ္စတာ လူဇောင်ဂျီး) က ဦးဆောင်လာခဲ့တာပါ။ ထိုင်း အစိုးရရဲ့ တော်ဝင်ရဲတပ်ဖွဲ့ ရဲချုပ် Pol. Gen. Thatchai Pitaneelabut (ထပ်ချိုင်း ပထနီလာဘတ်) နဲ့အတူ ထိုင်းအစိုးရ တာဝန်ရှိသူတွေက လက်ခံ တွေ့ဆုံခဲ့ပါတယ် ။\nအခုလိုထိုင်းနဲ့တရုတ်နှစ်နိုင်ငံဟာ မြ၀တီဘက်က ကျားဖြန့်အွန်လိုင်းလိမ်လည်ဂိုဏ်းတွေကို နှိမ်နင်းရေးဆွေးနွေးတာဟာ ပထမဦးဆုံးအကြိမ်ဖြစ်တယ်လို့ ထိုင်းသတင်းတွေက ဆိုပါတယ် ။\nတရုတ်ဝန်ကြီးနဲ့ကိုယ်စားလှယ်အဖွဲ့ဟာ အွန်လိုင်းလိမ်လည်ဂိုဏ်းတွေလှုပ်ရှားနေတဲ့ ထိုင်းမြန်မာနယ်စပ်အခြေအနေကို သွားရောက်လေ့လာမှာဖြစ်တယ်လို့ ထိုင်းရဲတပ်ဖွဲ့ရဲ့ထုတ်ပြန်ချက်မှာပါရှိပါတယ် ။\nထိုင်း အစိုးရရဲ့ တော်ဝင်ရဲတပ်ဖွဲ့ ရဲချုပ် Pol. Gen. Thatchai Pitaneelabut (ထပ်ချိုင်း ပထနီလာဘတ်) ကတော့ ထိုင်းဘာသာနဲ့အခုလိုပြောသွားပါတယ်။\n“ အခုတွေ့ဆုံ ပွဲမှာအဓိဆွေး‌ ‌နွေးခဲ့ကြတာကတော့ ကျားဖြန့် လိမ်လည်ဂိုဏ်းတွေကို နစ်နိုင်ငံ ပူးပေါင်းနှိမ်နင်းဖို့အတွက်ဖြစ်ပါတယ်။ ဒီဂိုဏ်းတွေဟာ တရုတ်နိုင်ငံသားတွေက ဦးဆောင်လုပ်ကိုင်နေတာဖြစ်ပြီး ထိုင်းနယ်မြေကိုဖြတ် မဲဆောက်ကနေ မြ၀တီဘက်မှာ အခြေစိုက်ပြီးလိမ်လည်နေတာကို အမြန်ဆုံးရပ်တန့်အောင်ကျွန်တော်တို့လုပ်ဆောင်သွားမှာပါ လို့ ပြောသွားပါတယ်။ “\nလိမ်လည်ဂိုဏ်းတွေထံရောက်နေတဲ့ တရုတ်နိုင်ငံသားတွေကိုကယ်တင်ဖို့နဲ့ လူကုန်ကူးမှု တိုက်ဖျက်ရေးနဲ့ အွန်လိုင်းရာဇဝတ်မူများ ပပျောက်ရေး တရုတ်ထိုင်း ပူးပေါင်းဆောင်ရွက်ညှိနှိုင်းရေးစင်တာ တည်ထောင်ဖို့တွေလည်းပါဝင်တယ်လို့ဆိုပါတယ်။\nတရုတ်ဝန်ကြီးက တရုတ်အွန်လိုင်း လိမ်လည်ဂိုဏ်းပေါင်း ၃၆ခုရှိကြောင်းပြောဆိုခဲ့ပြီး အဲဒီဂိုဏ်းတွေဟာဝန်ထမ်း တသိန်းကျော်နဲ့လည်ပတ်နေတာမို့ ရပ်တန့်အောင် လုပ်ဆောင်ပေးဖို့အတွက် ထိုင်းဘက်ကိုတောင်းဆိုထားတယ်လို့ ဆိုပါတယ်။\nအွန်လိုင်းလိမ်လည်ဂိုဏ်းနဲ့ ပါဝင်ပါတ်သက် နေသူတွေကို အမြင့်ဆုံး အပြစ်ဒဏ်ပေးဖို့ကိုလည်း ထိုင်းအစိုးရက ဇန်နဝါရီလ ၂၈ရက်နေ့မှာ ထုတ်ပြန်ခဲ့ပြီး ဘဏ်ငွေသွင်းငွေထုတ်ကိစ္စတွေ အင်တာနက်ကနေ ဆက်သွယ်ရေး စနစ်တွေကို ပိုမိုတင်းကျပ်သွားမယ်လို့ ဆိုပါတယ်။ Call Centerလို့ခေါ်တဲ့ အွန်လိုင်းလိမ်လည်ဂိုဏ်းနဲ့ပတ်သက်နေသူတွေကို ဖမ်းမိရင် ဘတ်ငွေ ၅သန်းဒဏ်ကြေးပေးရမှာဖြစ်ပြီး ထောင်ဒဏ် ၅နှစ်အထိ အပြစ်ပေးအရေးယူမယ်လို့လည်း ထုတ်ပြန်ခဲ့ပါတယ်။\nနောက်ဆုံးသတင်းတွေအရ အွန်လိုင်းလိမ်လည်ဂိုဏ်းမှာ ရောင်စားခံထားရတဲ့ တရုတ်အပါအဝင် နိုင်ငံခြာသား ၆၀ကျော်လည်း ဒီရက်ပိုင်းအတွင်း မြန်မာဘက်ကနေ ပြန်လွတ်မြောက်ဖွယ်ရှိတယ်လို့လည်း ထိုင်းသတင်းတွေမှာ ဖော်ပြနေပါတယ်။",
    "domain": "News",
    "url": "https://burmese.voanews.com/a/7953524.html"
  },
  {
    "id": "d01d9b07-376d-4e83-b2d3-134a3a97e064",
    "title": "တရုတ်နယ်စပ်မြို့တချို့ စက်သုံးဆီပြတ်လပ်",
    "text": "တရုတ်- မြန်မာနယ်စပ်ဒေသမှာရှိတဲ့ မြို့တွေကို စက်သုံးဆီ တင်ပို့တာကို တရုတ်ဘက်က ရပ်ဆိုင်းလိုက်တဲ့အတွက် ကချင်နဲ့ ရှမ်းပြည်နယ်မြောက်ပိုင်းမှာ စက်သုံးဆီတွေ ပြတ်လပ်နေတယ်လို့ ဒေသခံတွေက ပြောပါတယ်။ စက်သုံးဆီရှားပါးလာတာနဲ့အမျှ ဈေးတွေလည်း တက်လာနေတယ်လို့ ပြောပါတယ်။ တရုတ်ပြည်နယ်စပ်က စက်သုံးဆီပြတ်လပ်တဲ့ အခြေအနေ ရန်ကုန်ကနေ သတင်းပေးပို့ထားပါတယ်။ကချင်နဲ့ ရှမ်းပြည်နယ်မြောက်ပိုင်း၊ အရှေ့ပိုင်းက နယ်စပ်ဂိတ်တွေကို တရုတ်ကပိတ်ပြီး သီတင်းတပတ်လောက် ကြာတဲ့အခါမှာတော့ မြန်မာနယ်စပ်တလျှောက်က မြို့နယ်တွေမှာ စက်သုံးဆီပြတ်လပ်မှုတွေနဲ့ ကြုံနေရပါတယ်။ လက်ကျန် စက်သုံးဆီတွေလည်း ဈေးတက်သွားပြီး ရှမ်းပြည်နယ်မြောက်ပိုင်း မူဆယ်မြို့မှာ ဓာတ်ဆီဈေးက အရင်ကထက် သုံးလေးဆ တက်သွားတယ်လို့ ဒေသခံတွေက ပြောပါတယ်။ တရုတ်-မြန်မာ အဓိက ကုန်သွယ်ရေးစခန်းဖြစ်ခဲ့တဲ့ မူဆယ်မြို့မှာ ဒီနေ့ စက်သုံးဆီပြတ်လပ်သွားတဲ့အခြေအနေ ဒေသခံတဦးက ဗွီအိုအေကို အခုလိုပြောပြပါတယ်။\"ဒီနေ့ မူဆယ်မှာ (ဆီ)ပန့်ဆိုင်တွေ အကုန်ပိတ်သွားပြီ။ ဆိုင်ကယ်တစီးတောင်မှ ၅ထောင်ဖိုးပဲ ရတယ်တဲ့။ အဲဒီတော့ မူဆယ်မှာ ဆီပန့်ဆိုင်တွေ အကုန်ပိတ်သွားပြီ၊ တချို့ဆိုင်တွေတော့ ကားတွေရော ဆိုင်ကယ်တွေရော တိုးနေတာ အများကြီးပဲ။ မူဆယ်ကတော့ စက်သုံးဆီအခက်အခဲ လက်တွေ့ဖြစ်နေတယ်၊ တလီတာကို ၇၃၀၀။ ဟိုအရင်တုန်းကဆိုရင် ၂,၀၀၀၊ ၂,၇၀၀၊ ၂,၈၀၀ ဒီလောက်ပဲရှိတာ။ တော်တော်ကွာတာပေါ့ အခုဆိုရင် ၇,၄၀၀ ကျော်။\"တရုတ်နဲ့ထိစပ်နေတဲ့ ကချင်ပြည်နယ်နဲ့ ရှမ်းပြည်နယ်မြောက်ပိုင်း၊ အရှေ့ပိုင်းက နယ်စပ်ဂိတ်တွေကနေ တရုတ်ကုန်ပစ္စည်းတွေကို မတင်ပို့ဖို့ တရုတ်အကောက်အခွန် ဌာနဘက်က မကြာသေးခင်က ကန့်သတ်လိုက်တာပါ။ စက်သုံးဆီ တင်ပို့မှု ကန့်သတ်တာနဲ့ ပတ်သက်လို့ ၂ နိုင်ငံ အာဏာပိုင်တွေက တစုံတရာ ပြောဆိုတာတော့ မတွေ့ရပါဘူး။ကချင်ပြည်နယ်မှာ နယ်စပ်ဂိတ် ၄ခုထက်မနည်းကို တရုတ်က ပိတ်လိုက်သလို ရှမ်းပြည်နယ်နယ်စပ်က မူဆယ်၊ မိုင်းလား၊ ကိုးကန့်နဲ့ 'ဝ'ဒေသက ဂိတ်တွေမှာလည်း ကန့်သတ်လိုက်တာ ဖြစ်ပါတယ်။ စားသောက်ကုန်တချို့ကလွဲလို့ လျှပ်စစ်ပစ္စည်း၊ စက်သုံးဆီနဲ့ လုံခြုံရေးဘက်သုံး ပစ္စည်းအများစုကိုလည်း မြန်မာဘက်ကို တင်သွင်းခွင့် ပိတ်လိုက်တာ ဖြစ်ပါတယ်။ ဒီရက်ပိုင်း တရုတ်ဘက်က ဂိတ်တွေကိုပိတ်လိုက်သလို ပြီးခဲ့တဲ့ရက်ပိုင်းက မြန်မာနိုင်ငံကိုပို့မဲ့ သွင်းကုန်တွေကို တင်းတင်ကြပ်ကြပ် စစ်ဆေးခဲ့တာမို့ လူသုံးကုန်နဲ့ စားသောက်ကုန်ပစ္စည်းတွေ ပြည်တွင်းမှာ ရှားပါး၊ ပြတ်လပ်တာမျိုးတွေ ရှိနေပါတယ်။ တရုတ်ဘက်က စစ်ဆေးတဲ့အထဲမှာ စစ်အသုံးအဆောင်နဲ့ ပတ်သက်တဲ့ ပစ္စည်းတွေ၊ တရားမဝင် ပစ္စည်းတွေ အဓိကပါဝင်ခဲ့ပါတယ်။တရုတ် - မြန်မာ နယ်စပ်ဖြစ်တဲ့ မူဆယ် - ကျယ်ခေါင်၊ မိုင်းလား - တာ့လော့ဂိတ်တွေကို တရုတ်ဘက်က ကုန်စည်တင်သွင်းခွင့် ကန့်သတ်လိုက်ပြီး ဂိတ်တွေပါပိတ်လိုက်တဲ့သတင်းတွေကြောင့် ဟိုပန်၊ နမ့်တစ်၊ ကွမ်းလုံဘက်မှာ စက်သုံးဆီ အလုအယက် ဝယ်ယူလာနေကြတာဖြစ်ပါတယ်။ တရုတ် - မြန်မာ နယ်စပ်ဂိတ်တွေဖြစ်တဲ့ မူဆယ် - ကြယ်ခေါင်၊ မိုင်းလား - တာ့လောဂိတ်တွေမှာ ကုန်ပစ္စည်း တင်သွင်းခွင့်တွေကို တရုတ်ဘက်က ကန့်သတ်လိုက်ပြီးနောက် \"ဝ\" ပြည်နယ်အတွင်း ကုန်ဈေးနှုန်းတွေ ဈေးတင်မရောင်းကြဖို့ ဗဟိုအစိုးရက ထုတ်ပြန်ထားတယ်လို့ ဒေသတွင်း သတင်းတွေမှာလည်း ဖော်ပြနေပါတယ်။မန္တလေးမြို့က တရုတ်ကောင်စစ်ဝန်ရုံး အခုအောက်တိုဘာလ ၁၈ရက်မှာ လက်ပစ်ဗုံးနဲ့ တိုက်ခိုက်ခံရပြီးနောက် မြန်မာနဲ့ ဆက်သွယ်ထားတဲ့ နယ်စပ်ဂိတ်တွေကို တခုပြီးတခု တရုတ်ဘက်က ပိတ်လာနေတာပါ။ ဒါဟာ နယ်စပ်မှာ စစ်ရေးပဋိပက္ခတွေ တိုးပြီးဖြစ်မလာဖို့ တောင်းဆိုနေတဲ့ တရုတ်ရဲ့ မူဝါရဲ့ နောက်ဆက်တွဲ တုံ့ပြန်မှုလည်း ဖြစ်နိုင်တယ်လို့ ဒေသခံတချို့က ဗွီအိုအေကို ပြောပါတယ်။\nအခုလို နယ်စပ်ဂိတ်တွေ ရက်အကန့်အသတ်မရှိ ပိတ်ပင်လိုက်တာကြောင့် ရေရှည်ဖြစ်လာရင် ဈေးကွက်တွေနဲ့ ကုန်စည်ပို့ဆောင်ရေးတွေကို ထိခိုက်နိုင်သလို ကုန်ပစ္စည်းတွေပြတ်လပ်ပြီး ကုန်ဈေးနှုန်း မြင့်တက်လာမှာကို လုပ်ငန်းရှင်တွေဘက်က စိုးရိမ်နေကြပါတယ်။",
    "domain": "News",
    "url": "https://burmese.voanews.com/a/myanmar-towns-in-china-border-running-out-of-fuel/7841624.html"
  },
  {
    "id": "d1779118-f734-4310-af76-f12370b6e972",
    "title": "ရခိုင်ပြည်နယ်၊ မောင်တောဒေသ AA အဖွဲ့ ထိန်းချုပ်",
    "text": "ရခိုင်ပြည်နယ်မြောက်ပိုင်း မောင်တောမြို့နယ်က စစ်ကောင်စီရဲ့ နောက်ဆုံးစခန်းတခုကို အာရက္ခ တပ်တော် (AA) အဖွဲ့က ထိန်းချုပ်လိုက်ပြီး စစ်ဘက်ဆိုင်ရာ အရာရှိတချို့ကို ဖမ်းဆီးရမိထားတယ် ဆိုတဲ့ သတင်းတွေ ထွက်ပေါ်နေပါတယ်။ မနေ့က နောက်ဆုံးလက်ကျန်စခန်းကို သိမ်းလိုက်ပြီးနောက် AA အဖွဲ့က နယ်မြေဆက်လက် ရှင်းလင်းရာမှာတိုက်ပွဲတွေ ဆက်ဖြစ်နေတယ်လို့လည်း ဒေသခံတွေက ပြောပါတယ်။ ရခိုင်ပြည်နယ်က စစ်ရးပဋိပက္ခ နောက်ဆုံးအခြေအနေ ရန်ကုန်က သတင်းပေးပို့ ထားတာကို အခြေခံပြီး ကိုစံကျော် တင်ပြထားပါတယ်။\nရခိုင်ပြည်နယ် မြောက်ပိုင်း မောင်တောမြို့နယ်အတွင်းက စစ်ကောင်စီရဲ့တခုတည်းသော လက်ကျန်စခန်း နယ်ခြားစောင့် ရဲတပ်ဖွဲ့ခွဲ နခခ-၅ ကို သိမ်းပိုက် ထိန်းချုပ်လိုက်ကြောင်း AA အဖွဲ့က မနေ့က ဒီဇင်ဘာလ ၈ရက်နေ့မှာ ကြေညာခဲ့ပြီး နောက်ဆက်တွဲ ဒေသတွင်းမှာ တိုက်ပွဲတွေ ဆက်ဖြစ်နေတာပါ။ မောင်တောဒေသက စစ်ကောင်စီတပ်စခန်းတွေကိုထိန်းချုပ်လိုက်ပေမဲ့ ဒေသတွင်းမှာ နယ်မြေရှင်းလင်းနေတာကြောင့် တိုက်ပွဲတွေ ဆက်လက်ဖြစ်ပွားနေတယ်လို့လည်းAA အဖွဲ့က ပြောပါတယ်။\nတိုက်ပွဲတွေနဲ့ နယ်မြေရှင်းလင်းတဲ့ စစ်ဆင်ရေးအတွင်း စစ်ကောင်စီ အရာရှိတချို့ အပါအဝင် တပ်ဖွဲ့ဝင်တွေကို ဖမ်းဆီးမိတာတွေလည်း ရှိတယ်လို့ သတင်းတွေ ထွက်ပေါ်နေတာပါ။ ဖမ်းဆီးမိသူတွေထဲမှာ အမှတ် (၁၅) စစ်ဆင်ရေးကွပ်ကဲမှုဌာနချုပ် တပ်မမှူး ဗိုလ်မှူးချုပ်သူရိန်ထွန်း ပါဝင်တယ်လို့လည်း ရခိုင်ပြည်နယ်က စစ်ရေးစောင့်ကြည့် အကဲခတ်သူ တယောက်က ပြောပါတယ်။\n“သူရိန်ထွန်းနဲ့အတူပါသွားတာက အကုန်လုံး လူပေါင်း ရှစ်ဆယ် ကိုးဆယ်လောက်တော့ ရှိမယ်။ ဒီဘက် မြစ်နားဘက်ကသွားတဲ့ စစ်ကောင်စီတပ်ဖွဲ့ဝင်တွေလည်းရှိတယ်။ အဲဒီမှာလည်း ၄၀ ဝန်းကျင်လောက် ရှိမှာ၊ အဲမှာ ဝိုင်းဝန်းပိတ်ဆို့ပြီးတော့ တိုက်ပွဲဖြစ်တယ်၊ တိုက်ပွဲဖြစ်တော့ သူရိန်ထွန်းကို ၈ ရက်နေ့မှာ ဖမ်းရတယ်လို့တော့ ကြားတယ်။”\nAA အဖွဲ့က ဖမ်းမိသူတွေထဲမှာ စစ်ကောင်စီအရာရှိတချို့အပြင် စစ်ကောင်စီက သင်တန်းပေးထားတဲ့ ရိုဟင်ဂျာလက်နက်ကိုင်တွေ ပါဝင်တယ်လို့လည်း ပြောပါတယ်။\n“အရာရှိပါတာက ကျနော်သိသလောက် ဗိုလ်မှူးချုပ်သူရိန်ထွန်းနဲ့ သူရဲ့ကိုယ်ရေးအရာရှိ ဗိုလ်ကြီး တွေရယ်၊ ဗိုလ်တွေရယ်၊ နောက်တခုက သူတို့ရဲ့ တပ်ရင်းမှူးတွေ၊ တခြားကျဆုံးသွားတဲ့ တပ်ရင်းတွေက ခေါ်ယူလာတဲ့ တပ်ရင်းမှူးတွေ စတဲ့ လူကြီးပိုင်းတွေ လေးငါးယောက်ပါတယ်လို့ ကျနော်တို့ သိရတယ်။ နောက်တော့ စစ်ကောင်စီသင်တန်းပေးထားတဲ့မွတ်ဆလင်လူငယ်တွေ၊ နောက် RSO, ARSA, ARA ရယ် စစ်ကောင်စီတပ်ဖွဲ့ဝင်အများအပြားပါတယ်လို့ သိရတယ်။”\nစစ်အရာရှိတချို့အပါအဝင် ဖမ်းဆီးခံရမှုတွေ၊ ရခိုင်ပြည်နယ်က စစ်ရေးနောက်ဆုံး အခြေအနေတွေနဲ့ ပတ်သက်လို့ AA အဖွဲ့ကရော စစ်ကောင်စီကပါ လတ်တလော သတင်းထုတ်ပြန်တာ မတွေ့ရသေး ပါဘူး။ မောင်တောဒေသ တိုက်ပွဲတွေအတွင်း စစ်ကောင်စီက လေကြောင်းကနေ တိုက်ခိုက်နေတယ် လို့လည်း ဒေသခံ စစ်ရေးအကဲခတ်က ပြောပါတယ်။\n“ဗုံးကတော့ စစ်ကောင်စီက ပေ ၁၅၀- ၂၀၀ ဝန်းကျင်အထိသွားနိုင်တဲ့ ပေါင် ၁,၀၀၀ ဗုံးတွေ၊ ပေါင် ၅၀၀ ဗုံးတွေကိုတော့အဆက်မပြတ် ဒီ Y12 တို့ Y8 တို့နဲ့ လာကြဲတယ်။”\nAA အဖွဲ့ကတော့ စစ်ကောင်စီတပ်ဖွဲ့တွေအပြင် အတူပူးပေါင်း တိုက်ခိုက်နေတယ်လို့ဆိုတဲ့ ရိုဟင်ဂျာ လက်နက်ကိုင် အဖွဲ့တွေနဲ့ပါ တိုက်ပွဲတွေ ဆက်ဖြစ်နေတာကြောင့် နတ်မြစ်ထဲမှာ အများပြည်သူ ရေကြောင်းသွားလာမှုတွေကို တားမြစ်လိုက်ကြောင်းလည်း မနေ့တုန်းက ထုတ်ပြန်ချက်မှာ ဖော်ပြခဲ့တာပါ။ တချိန်တည်းမှာပဲ AAအဖွဲ့က အမ်း၊ တောင်ကုတ်နဲ့ဂွမြို့နယ်တွေမှာ ဆက်လက် ထိုးစစ်ဆင်တိုက်ခိုက်နေဆဲဖြစ်ပါတယ်။\nအမ်းမြို့နယ်မှာတော့ စစ်ကောင်စီရဲ့ တပ်စခန်းတွေ ဌာနဆိုင်ရာ ရုံးတွေ အားလုံးကို AAဘက်က သိမ်းပိုက်ထားနိုင်ပြီး တခုတည်းကျန်ရှိနေသေးတဲ့ အနောက်ပိုင်းတိုင်းစစ်ဌာနချုပ်ကို AA ဘက်က ထိုးစစ်ဆင်တိုက်ခိုက်နေတာကြောင့် နှစ်ဘက်တိုက်ပွဲတွေ ဆက်တိုက်ပြင်းထန်နေတာပါ။\nလက်နက်ကိုင် ပဋိပက္ခတွေ ကြီးထွားလာတာနဲ့အမျှ ရခိုင်ပြည်နယ်မှာ လူ့အခွင့်အရေး ချိုးဖောက်မှုတွေ ပေါ်ပေါက်နေတဲ့အပေါ် စိုးရိမ်နေကြရပါတယ်။ အထူးသဖြင့် ၂၀၁၇ ခုနှစ်တုန်းက စစ်တပ်ရဲ့ ရခိုင်ပြည်နယ်က နယ်မြေရှင်းလင်းတဲ့စစ်ဆင်ရေးကြောင့် သိန်းနဲ့ချီ ဘင်္ဂလားဒေ့ရှ်နိုင်ငံဘက် ထွက်ပြေးခဲ့ကြရတဲ့ ရိုဟင်ဂျာတွေဟာ အခုနောက်ထပ် အဆိုးဆုံး ခြိမ်းခြောက်မှုတွေနဲ့ ရင်ဆိုင်နေရတယ်လို့ နိုင်ငံတကာ လူ့အခွင့်အရေး လှုပ်ရှားမှုအဖွဲ့ Amnesty International ကလည်း ပြီးခဲ့တဲ့ သီတင်းပတ်မှာ ထုတ်ပြန်ခဲ့တဲ့ အစီရင်ခံစာမှာ ဖော်ပြခဲ့ပါတယ်။",
    "domain": "News",
    "url": "https://burmese.voanews.com/a/aa-arakan-army-control-maungtaw-/7892307.html"
  },
  {
    "id": "9e530804-e442-424f-97cb-1bfc9de737a5",
    "title": "တန်ဆောင်မုန်းလပြည့် တန်ဆောင်တိုင်ပွဲတော် မြန်မာနိုင်ငံ နေရာတချို့ကျင်းပ",
    "text": "ဒီကနေ့ နိုဝင်ဘာလ ၁၅ ရက်၊ သောကြာနေ့မှာကျရောက်တဲ့ တန်ဆောင်မုန်းလပြည့်နေ့ ဗုဒ္ဓဘာသာဝင် တို့ရဲ့အထွတ်အမြတ်ထားရာ နေ့ထူး သာမညဖလ အခါတော်နေ့မှာ မြန်မာနိုင်ငံတဝန်းက ဘုရား စေတီ ပုထိုးတွေမှာ ဘုရားဖူးပြည်သူတွေနဲ့ စည်ကားနေသလို တန်ဆောင်တိုင်ပွဲတော်ကို ရန်ကုန်၊ မန္တလေး ရှမ်းပြည်နယ် တောင်ကြီးအပါအဝင် နေရာတချို့မှာ ကျင်းပကြပါတယ်။ ရန်ကုန်မြို့ ရွှေတိဂုံစေတီ တော်မှာလည်း ဆွမ်းဦးကပ်လှူကြသလို ဘုရားဖူးပြည်သူတွေနဲ့စည်ကားနေပါတယ်။ ဒီနှစ်မှာတော့ ကာလအတန်ကြာ ရပ်နားထားတဲ့ မသိုးသင်္ကန်းဆပ်ကပ်လှူဒါန်းပွဲတော်ကို ပြန်လည်စတင်ကျင်းပပြီး ရွှေသင်္ကန်းကပ်လှူသူတွေနဲ့ စည်ကားနေတယ်လို့ ဒေသခံတွေကပြောပါတယ်။\nရန်ကုန်မြို့ထဲနဲ့ ဆင်ခြေဖုံးရပ်ကွက်တွေမှာတော့ ပံ့သကူပစ် လှူဒါန်းတာမျိုးရှိသလို တန်ဆောင်တိုင် မီးထွန်းပွဲနဲ့စတုဒိသာကျွေးမွေးလှူဒါန်းတာနဲ့ ကျီးမနိုးပွဲတွေ ရှိခဲ့ပါတယ်။ ဒါပေမဲ့ စစ်အာဏာ မသိမ်းခင်ကလို လူငယ်တွေရဲ့လုပ်အားအလှူဒါနတွေနဲ့ လူအစုအဝေးတွေနဲ့ကျင်းပကြတဲ့ စတုဒိသာ ကျွေးမွေးလှူဒါန်းမှုတွေ ရှားပါးသွားတယ်လို့ ရန်ကုန်မြို့ခံတွေက ပြောပါတယ်။\nနှစ်စဉ် စည်ကားသိုက်မြိုက်စွာကျင်းပနေကျ တောင်ကြီး‌တန်ဆောင်တိုင် မီးပုံးပျံပွဲတော်ကျင်းပရာ ရှမ်းပြည်နယ်တောင်ပိုင်း၊ တောင်ကြီးမြို့နယ်၊ အဝေရာမီးပုံးပျံကွင်းမှာတော့ လူစည်ကားသိုက်မြိုက်စွာ ကျင်းပနေကြတာတွေ့ရပါတယ်။ ဒီနှစ်ပွဲတော်ကို နိုဝင်ဘာ ၁၁ ရက်ကနေ ၁၇ ရက်အထိ သီတင်း တပတ်တာ အဝေရာကွင်းမှာ ကျင်းပနေတာဖြစ်ပါတယ်။ဒီနှစ် မီးပုံးပျံပွဲတော်မှာ ညမီးကျည် ၂၆ လုံး၊ စိန်နားပန် ၂၄ လုံးနဲ့ နေ့လွှတ်မီးပုံးပျံ ၁၀၀ ကျော် လွှတ်တင်သွားမယ့်အကြောင်း ရှမ်းပြည်နယ် (တောင်ပိုင်း) ရိုးရာမီးပုံးပျံပညာရှင်များအသင်းက ပြောဆိုပါတယ်။ ကိုရိုနာဗိုင်းရပ်စ်ကူးစက်မှုတွေနဲ့ စစ်တပ်က အာဏာသိမ်းခဲ့တဲ့ ၂၀၂၁ နှစ်နောက်ပိုင်း ၂ နှစ်လောက် ရပ်နားခဲ့ပြီး ပြီးခဲ့တဲ့နှစ်ကမှ မီးပုံးပျံပွဲတော် ပြန်လည် ကျင်းပတာဖြစ်ပါတယ်။\nတန်ဆောင်မုန်းလပြည့်နေ့ ဗုဒ္ဓဘာသာဝင်တို့ရဲ့ အထွတ်အမြတ်ထားရာ နေ့ထူးနေ့မြတ်ဖြစ်တဲ့ သာမညဖလ အခါတော်နေ့မှာ ဗုဒ္ဓဘာသာဝင်တွေရဲ့ ရိုးရာယုံကြည်မှုအရ မြတ်စွာဘုရားရှင်ကို ဆီမီးထွန်းညှိ ပူဇော်တဲ့ပွဲဖြစ်သလို ကထိန်သင်္ကန်းကပ်လှူခွင့်ရတဲ့ နောက်ဆုံးနေ့လည်း ဖြစ်ပါတယ်။ ဒီကာလမှာပဲ မီးပုံးပျံလွှတ်တင်တဲ့ပွဲနဲ့အတူ ကထိန်သင်္ကန်း၊မသိုးသင်္ကန်းကပ်လှူပွဲ၊ ကျီးမနိုးပွဲ၊ စုပေါင်းမဟာဘုံကထိန် လှည့်လှည်ပွဲတွေ ကျင်းပလေ့ရှိပါတယ်။\nစစ်အာဏာသိမ်းထားချိန် ပြည်သူလူထုအနေနဲ့ ပွဲလမ်းသဘင်တွေကို ရှောင်ရှားပြီး တော်လှန်ရေးမှာ အတူတကွပူးပေါင်းတော်လှန်ကြပါဆိုပြီး စစ်အာဏာရှင်ဆန့်ကျင်ရေး လှုပ်ရှားမှုတခုကိုလည်း တန်ဆောင်မုန်းလပြည့်မတိုင်ခင်ကရန်ကုန်တော်လှန်ညီနောင် ၄ ဖွဲ့ နှင့် စမ်းချောင်းပင်မ သပိတ်စစ်ကြောင်း တန်ဆောင်တိုင်လှုပ်ရှားမှုအဖြစ် လျှပ်တပြက်လှုပ်ရှားခဲ့ကြပါတယ်။",
    "domain": "News",
    "url": "https://burmese.voanews.com/a/full-moon-day-of-tazaungmone-in-myanmar/7864840.html"
  },
  {
    "id": "13c9f88b-40f3-4881-bc65-4388231fef04",
    "title": "မြန်မာအပါ ကမ္ဘာတဝှမ်း သတင်းသမားသေဆုံးမှု UNESCO အစီရင်ခံစာထုတ်ပြန်",
    "text": "၂၀၂၄ ခုနှစ်အတွင်း အခုအချိန်အထိ ကမ္ဘာတဝှမ်းမှာ သတင်းထောက် ၆၈ ယောက် တာဝန်ထမ်းဆောင်ရင်း အသတ်ခံရတဲ့အကြောင်းနဲ့ မြန်မာနိုင်ငံမှာ ၃ ယောက် သေဆုံးတဲ့အကြောင်း ကုလသမဂ္ဂ ပညာရေး၊ သိပ္ပံနှင့် ယဉ်ကျေးမှုအဖွဲ့ UNESCO က အစီရင်ခံစာသစ် မနေ့က ထုတ်ပြန်ပါတယ်။ အသတ်ခံရတဲ့ သတင်းသမားတွေထဲက ၆၀ ရာခိုင်နှုန်းဟာ ပဋိပက္ခဖြစ်နေတဲ့ နိုင်ငံတွေမှာ သေဆုံးခဲ့တာလို့လည်း အစီရင်စာက ဖေါ်ပြပြီး ၁၀ နှစ်ကျော်အတွင်း ရာခိုင်နှုန်းအများဆုံးလို့လည်း UNESCO အဖွဲ့ကြီးက ပြောပါတယ်။ မဆုမွန်က စုစည်းတင်ပြထားပါတယ်။\nကုလသမဂ္ဂ ပညာရေး၊ သိပ္ပံနှင့် ယဉ်ကျေးမှုအဖွဲ့ UNESCO အစီရင်ခံစာသစ် နဲ့ ပတ်သက်လို့ ကုလသမဂ္ဂအတွင်းရေးမှူးချုပ်ရဲ့ ပြောခွင့်ရ Stéphane Dujarric က မနေ့က အမေရိကန်ပြည်ထောင်စု နယူးယောက်မြို့ ကုလသမဂ္ဂ ဌာနချုပ်မှာ ကျင်းပတဲ့ သတင်းစာရှင်းလင်းပွဲမှာ အခုလို ပြောဆိုပါတယ်။\n\"သေဆုံးခဲ့တဲ့ သတင်းသမားတွေထဲက ၄၂ ယောက်ဟာ ပဋိပက္ခဖြစ်နေတဲ့ နိုင်ငံတွေမှာ သေဆုံးခဲ့တာပါ။ ၁၈ ယောက်က ပါလက်စတိုင်း နယ်မြေမှာ သေဆုံးခဲ့တာဖြစ်ပြီး ယူကရိန်းမှာ လေးယောက်၊ ကိုလမ်ဘီယာနိုင်ငံမှာ လေးယောက်၊ အီရတ်၊ လက်ဘနွန်၊ မြန်မာနိုင်ငံတွေမှာ သုံးယောက်ဆီ သေဆုံးခဲ့ပါတယ်။\"\nဆီရီးယား ချက်၊ ဆိုမာလီယားနဲ့ ကွန်ဂို ဒီမိုကရက်တစ်သမ္မတနိုင်ငံတွေမှာလည်း သေဆုံးသူ တယောက်စီ ရှိခဲ့တယ်လို့ UNESCO အဖွဲ့ရဲ့ အစီရင်ခံစာမှာ ဖေါ်ပြပါတယ်။\nပဋိပက္ခဖြစ်ပွားနေတဲ့နေရာတွေမှာ ယုံကြည်စိတ်ချရတဲ့ သတင်းတွေ ရဖို့ သိပ်ကို အရေးကြီးတဲ့အကြောင်း UNESCO အဖွဲ့ကြီးရဲ့ ညွှန်ကြားရေးမှူးချုပ် Audrey Azouley ပြောဆိုတာကိုလည်း ကုလသမဂ္ဂအတွင်းရေးမှူးချုပ်ရဲ့ ပြောခွင့်ရက ပြောပါတယ်။\nဒီလို သတင်းမှန်တွေရရေး တာဝန်ယူ လုပ်ကိုင်နေတဲ့ သတင်းသမားတွေ အသတ်ခံရတာဟာ လက်မခံနိုင်တဲ့လုပ်ရပ်ပါလို့လည်း အတွင်းရေးမှူးချုပ်ရဲ့ ပြောခွင့်ရ Stéphane Dujarric က ပြောဆိုသွားပါတယ်။\nမြန်မာနိုင်ငံမှာ အသတ်ခံရတဲ့ သတင်းသမားတွေနဲ့ ပတ်သက်လို့ လွတ်လပ်သော မြန်မာသတင်းမီဒီယာကောင်စီ (ICPM) အတွင်းရေးမှူး ဉီးတိုးဇော်လတ်က ဗွီအိုအေကို အခုလို ပြောပါတယ်။\n\"ကျနော်တို့ မှတ်တမ်းတင်ထားတာတော့ အာဏာသိမ်းပြီး ၃ နှစ်ကျော်အတွင်းမှာ အသတ်ခံရတာ သတင်းထောက် ၉ယောက်ရှိပါတယ်။ အသတ်ခံရတာတော့ မျိုးစုံပေါ့ဗျာ။ တချို့က ထောင်ထဲမှာ သေတယ်။ ဒီနှစ်ထဲမှာ ၃ ယောက် ဆိုတာကတော့ကျိုက်ထိုမှာ အသတ်ခံရတာ ၂ယောက်ပေါ့။ ကိုထက်မြတ်သူနဲ့ ကိုဝင်းထွဋ္ဌ်ဦးပါ။ ကျနော့်ရဲ့ကျောင်းသားဟောင်းတွေပါ သူတို့တည်းတဲ့အိမ်မှာ သေနတ်နဲ့ တခါတည်း ပစ်သတ်သွားတာပေါ့လေ။ နောက်တခါ ကိုနေလင်းထိုက် သူက DVB ရဲ့ CJ ပဲ နှစ် ၂၀ကျော် ထောင်ချခံရတယ်။ သူက ထောင်ထဲမှာ ဆေးအကုသမခံရပဲနဲ့ ဆုံးသွားတာပေါ့။ အဲ့တော့ ကျနော်တို့ မှတ်တမ်းတွေအရတော့ ၉ ယောက်ရှိပါတယ်။ လွတ်ပြီးမှ သေတာဆိုရင် ကဗျာဆရာ ဆရာစိမ်းပေါ့ဗျာ သူကတော့ သေခါနီးမှ လွှတ်ပေးလိုက်တယ်။ ၃ ရက်လောက်နေတော့ သေတယ်ပေါ့ဗျာ။ အဲ့တော့ ကျနော်တို့ရှိတဲ့စာရင်းတွေထဲမှာဆိုရင် နည်းမျိုးစုံနဲ့ ထောင်ထဲမှာ သေတဲ့သူရှိတယ် စစ်ကြောရေးမှာ သေတဲ့သူရှိတယ်။ ဒီအတိုင်းပဲ သေနတ်ပစ်သတ်လို့ သေသွားတဲ့သူလည်းရှိတယ်ပေါ့ဗျာ။ အဲ့တာတွေကို ကျနော်တို့ စာရင်းပြုစုထားတယ် ဖြစ်တဲ့အဖြစ်အပျက်တိုင်းကို အသေးစိတ်ကို မှတ်တမ်းတင်ထားတယ် တချိန်ကျရင် ကျနော်တို့သတင်းထောက်တွေကို တရားလက်လွတ်သတ်တယ်ဆိုတာ ကိုပြရမယ်။ သတင်းထောက်ဆိုတာ Journalism is Not a Crime ဘာရာဇဝတ်မှုကိုမှ ကျူးလွန်တာမဟုတ်ဘူး။ သူတို့အလုပ်သူတို့လုပ်တာကို ဒါမျိုး ရက်ရက်စက်စက် အသတ်သေတဲ့အထိ အသတ်ခံရတာ တချိန်ကျရင်တော့ သတင်းသမားတွေအတွက် တရားမျှတမှုကို ပြန်ဖော်ဆောင်နိုင်အောင်လို့ သတင်းမီဒီယာကောင်စီအနေနဲ့စနစ်တကျလည်း မှတ်တမ်းတင်ထားတယ် သက်ဆိုင်ရာအစုအဖွဲ့တွေ ဥပမာ UNESCO လိုဟာမျိုး နိုဝင်ဘာလ ၂ရက်နေ့မှာ သတင်းသမားတွေကို တရားလက်လွတ်သတ်ဖြတ်မှုကနေ ပြစ်ဒဏ်ကင်းလွတ်ခွင့်ရနေတာကို အရေးယူမယ်ဆိုတဲ့နေ့တွေရှိတယ် အဲ့လိုဟာတွေမှာလည်း ကျနော်တို့ စာရင်းတွေ ပေးပို့ထားတယ်။ အဲ့ဒီ့တော့ အသတ်ခံနေရတဲ့သတင်းသမားတွေ အဖမ်းအဆီးခံသတင်းသမားတွေကို မမေ့ပါဘူး အထူးသဖြင့်တော့ တရားမျှတမှုကို ဖော်ဆောင်နိုင်အောင် သတင်းမီဒီယာကောင်စီအနေနဲ့ အတတ်နိုင်ဆုံးဆောင်ရွက်နေပါတယ်ခင်ဗျ။\nမဆုမွန် ။ ။ ဟုတ်ကဲ့ ဦးတိုးဇော်လတ်ရှင့် အခုလက်ရှိ မြန်မာနိုင်ငံမှာ စစ်တပ်က အာဏာသိမ်းပြီးတဲ့ကာလကနေပြီးတော့ အခု ၂၀၂၄ခုနှစ်အထိ မြန်မာနိုင်ငံထဲမှာ ဖမ်းဆီးထိန်းသိမ်းခံရတဲ့သတင်းသမားတွေ မီဒီယာသမားတွေ အရေအတွက် ဘယ်လောက်အထိရှိနေပါပြီလဲရှင့်။\n(ICPM) အတွင်းရေးမှူး ဦးတိုးဇော်လတ်။ ။ ကျနော်တို့စာရင်းအရတော့ ၅၂ ယောက် ကျန်ပါသေးတယ်။ အဖမ်းခံရတာ ၁၀၇ ယောက်ပါ။ တချို့ပြန်လွှတ်တာနဲ့ တချို့ကျတော့ အမှုမစွဲပဲနဲ့လွတ်ငြိမ်းချမ်းသာနဲ့ပြန်လွတ်လာတာ လက်ရှိအထိ ၅၂ ယောက် ရှိပါတယ်။ အဲ့ ၅၂ ယောက်ကို ဘာလုပ်နေလဲဆိုတော့ ဘယ်သူတွေ ဘာအမှုနဲ့ အဖမ်းခံထားရတယ်။တချို့ဆိုရင် သတင်းမီဒီယာအမှုနဲ့ အဖမ်းခံထားရတာမဟုတ်ဘူး အကြမ်းဖက်တိုက်ဖျက်ရေးအမှုတွေနဲ့ အဖမ်းခံထားရတာ ဥပမာ ရှင်ဒေဝီဆိုရင် သူက Documentary Maker အရင်က DVB ရဲ့ သတင်းထောက်ဟောင်းပါ။ သူ့ကိုကျတော့ အကြမ်းဖက်မှု တိုက်ဖျက်ရေးနဲ့ ထောင်ဒဏ် အနှစ် ၂၀ ချထားတယ်ခင်ဗျ။ အဲ့တာတွေကလည်း သတင်းသမားတွေကို သတင်းမီဒီယာဥပဒေနဲ့မဟုတ်ပဲနဲ့တခြားမဆိုင်တဲ့ပြစ်မှုတွေနဲ့ အဓိကကတော့ ကြီးလေးတဲ့ပြစ်မှုတွေ ပေးချင်တာပါ။ အဲ့ဒီ့တော့ ကျနော်တို့ စောင့်လည်း စောင့်ကြည့်နေတယ်။ သူတို့တွေ ဘယ်နေရာမှာလဲ သူတို့တွေ ဘယ်လိုအခက်အခဲတွေ ဘာတွေရင်ဆိုင်နေရလဲဆိုတာကိုတော့ စာရင်းလည်းပြုစုထားတယ် စောင့်လည်း စောင့်ကြည့်နေပါတယ်။ အဲ့တော့ အချုပ်ပြောရရင် တနိုင်ငံလုံးအတိုင်းအတာနဲ့ ၅၂ယောက် ရှိပါတယ်ခင်ဗျ။\nမဆုမွန်။ ။ နောက်တခုက ပြန်လွတ်မြောက်လာတဲ့အချိန်တွေမှာ ကျန်းမာရေးဆိုးဝါးလာတာတွေရှိတယ် လုံခြုံရေးအရစိတ်ပူ စိုးရိမ်နေရဆဲ အနေအထားတွေလည်းရှိတယ် အဲ့ဒီ့တော့ အဲ့ဒီ့လိုသတင်းသမားတွေကို ဘယ်လိုကူညီစောင့်ရှောက် ဆောင်ရွက်ပေးသင့်တယ်လို့ ဦးတိုးဇော်လတ် အကြံပေးချင်တာရှိပါသလဲရှင့်။\n(ICPM) အတွင်းရေးမှူး ဦးတိုးဇော်လတ်။ ။ အတတ်နိုင်ဆုံးကတော့ဗျာ ဟိုတလောကဆိုရင် လွတ်ငြိမ်းချမ်းသာနဲ့ ၂နှစ် ဓာတ်ပုံသတင်းထောက်လေး ပြန်လွတ်လာပါတယ်။ တချို့ကတော့ သတင်းလုပ်ငန်းကို ဆက်လုပ်တယ် တချို့ကတော့ မလုပ်တော့ဘူး။ တချို့ကလည်း နေရ ထိုင်ရ မလုံခြုံဘူးပေါ့ အဲ့တာတွေကိုတော့ ကျနော်တို့ အမြဲတမ်းစောင့်ကြည့်ပြီးတော့ ဘာအကူအညီပေးရမလဲပေါ့ များသောအားဖြင့်တော့ Press Council အနေနဲ့ တိုက်ရိုက်မဟုတ်ရင်တော့ အဲ့လိုဟာမျိုး Human Rights Defender အနေနဲ့ အကူအညီပေးနေတဲ့ NGO တွေလည်းရှိပါတယ်။ သူတို့ကို ကျနော်တို့ Referralလုပ်ပေးပါတယ်။ ဘယ်သတင်းသမားကတော့ ဆက်လုပ်နေတယ် လုံခြုံတဲ့နေရာ Safe House လိုတယ် တချို့ကျတော့ ထွက်ဖို့လိုတယ် ထွက်ဖို့အတွက် ကူညီပေးပါ။ အဲ့လိုမျိုးတွေ ကူညီဆောင်ရွက်ပေးနေတာတွေရှိပါတယ်ခင်ဗျ။ သတင်းမီဒီယာကောင်စီအနေနဲ့ကတော့ များသောအားဖြင့် မီဒီယာသမားတော်တော်များများနဲ့ မြေပြင်မှာ ထိတွေ့နေတော့ ကိုယ်တိုင် ကူညီပေးနေတာတွေလည်းရှိသလို တခြားအကူအညီပေးတဲ့အဖွဲ့တွေနဲ့ ချိတ်ဆက်ပေးတာတွေလည်း လုပ်နေပါတယ်ခင်ဗျ။\nမဆုမွန်။ ။ ဟုတ်ကဲ့ ၂၀၂၅ လာမယ့်နှစ်သစ်ကူးကာလတွေမှာ အကျဉ်းချခံရသူတွေဟာ လွတ်ငြိမ်းချမ်းသာခွင့်တွေနဲ့ ပြန်လွတ်မြောက်လာနိုင်ခြေတွေရှိတယ် အဲ့ဒီ့အထဲမှာ သတင်းသမားတွေ ပြန်လွတ်မြောက်နိုင်ဖို့ ပြန်လွှတ်ပေးဖို့ ဦးတိုးဇော်လတ်တို့အနေနဲ့ ဘာများတောင်းဆိုချင်တာရှိပါသလဲရှင့်။\n(ICPM) အတွင်းရေးမှူး ဦးတိုးဇော်လတ်။ ။ အဓိကကတော့ ခုနက ပြောခဲ့သလိုပါပဲ\"Journalism is Not a Crime\" ပါ သတင်းသမားတွေဟာ ဘာရာဇဝတ်မှုမှ ကျူးလွန်ထားတာမရှိဘူး။ ဘယ်လိုအခြေအနေမှာမှ အဖမ်းဆီးမခံသင့်ပါဘူး။ သတင်းသမားတွေကို ဖမ်းတယ်။ သတင်းစာတိုက်တွေကို ပိတ်သိမ်းတယ်။ အဲ့ဒီ့အတွက်လည်း လွတ်လပ်တဲ့သတင်းသမားတွေက ကြောက်ပြီး သတင်းမလုပ်မှာလည်း မဟုတ်ပါဘူး။ သတင်းသမားတွေကိုဖမ်းတယ်ဆိုတာ တိုင်းပြည်လည်း သိက္ခာကျပါတယ်။ မြန်မာနိုင်ငံဟာ ကမ္ဘာပေါ်မှာ တရုတ်ပြီးရင် သတင်းသမားအများဆုံးအဖမ်းခံရတဲ့ တိုင်းပြည် ဖြစ်နေတယ်ဆိုတာလေ တကယ်က လူဦးရေအချိုးနဲ့တွက်က တရုတ်ထက်တောင် များပါသေးတယ်။ ပြောချင်တာကတော့ သတင်းသမားတွေကို ဘယ်လိုအခြေအနေမှာမှ သတင်းသမားတွေကို ရာဇဝတ်သားတွေလို ဖမ်းဆီးထောင်ချထားတာ လက်လည်းမခံပါဘူး။ ရှုံ့လည်းချပါတယ်။ အမြန်ဆုံးလည်း ပြန်လွတ်ပေးသင့်တယ်။ အဲ့လိုပဲ မတရားအလုပ်ခံရတဲ့ အသတ်ခံရတဲ့သတင်းသမားတွေ မတရားအထိန်းသိမ်းခံရတဲ့သူတွေ ဒါတွေဟာ ပြီးသွားမှာမဟုတ်ပါဘူး။ တချိန်ကျရင် သူတို့ တရားမျှတမှု ရတဲ့အခြေအနေမှာ ရအောင်ပြန်လည်ဖော်ဆောင်သွားမယ်ဆိုတာကိုပြောပါရစေခင်ဗျ\"\nမြန်မာနိုင်ငံက သတင်းသမားတွေရဲ့ လွတ်လပ်ခွင့် အခြေအနေ မြန်မာသတင်းမီဒီယာကောင်စီ (ICPM) အတွင်းရေးမှူး ဦးတိုးဇော်လတ် ပြောပြသွားတာပါ။",
    "domain": "News",
    "url": "https://burmese.voanews.com/a/at-least-68-journalist-killings-in-2024-unesco-reports/7899982.html"
  },
  {
    "id": "9f571e35-f69f-457e-bae7-48dd1c91f9ff",
    "title": "ကိုရီးယားဘာသာနဲ့လုပ်ငန်းကျွမ်းကျင် အမျိုးသမီးတွေ စေလွှတ်ဖို့ မြန်မာအလုပ်သမားရေးဌာန ပြင်ဆင်",
    "text": "ကိုရီးယားကို ကိုရီးယားဘာသာစကားနဲ့ လုပ်ငန်းကျွမ်းကျင်မှု စာမေးပွဲ (EPS) ကို အောင်ထားတဲ့ မြန်မာအမျိုးသမီးတွေကို ပထမဦးဆုံး စေလွှတ်ဖို့ ပြင်ဆင်နေတယ်လို့ ပြည်ပအလုပ်အကိုင်အေဂျင်စီ POEA က ကြေညာထားပါတယ်။ ဒီရက်ပိုင်းထဲမှာ အလုပ်လျှောက်လွှာတွေကို လက်ခံသွားမယ်လို့ မြန်မာအလုပ်သမားရေးဌာနရဲ့ ပြည်ပအလုပ်အကိုင် အေဂျင်စီက ထုတ်ပြန်ထားတာပါ။ ရန်ကုန်က သတင်းပေးပို့ထားပါတယ်။\nတောင်ကိုရီးယားနိုင်ငံက ဝန်ဆောင်မှုလုပ်ငန်းအတွက် ကိုရီးယားဘာသာစကားနဲ့ လုပ်ငန်းကျွမ်းကျင်မှု စာမေးပွဲ (EPS) ကို အောင်ထားတဲ့မြန်မာအမျိုးသမီးတွေကို ပထမဆုံးအနေနဲ့ စေလွှတ်ဖို့ရှိပြီး အလုပ်လျှောက်လွှာတွေကို အခုလာမဲ့ ဇန်နဝါရီလ ၈ရက်ကစပြီး လက်ခံသွားမယ်လို့ ပြည်ပအလုပ်အကိုင်အေဂျင်စီ POEA က ထုတ်ပြန်ထားတာ ဖြစ်ပါတယ်။ ကိုရီးယားဘာသာစကားနဲ့ လုပ်ငန်းကျွမ်းကျင်မှု စာမေးပွဲ (EPS) ကို အောင်ထားပြီးတဲ့သူတွေကို စေလွှတ်သွားမယ်လို့ ပြောပါတယ်။\nကိုရီးယားဘာသာစကားနဲ့ လုပ်ငန်းကျွမ်းကျင်မှု စာမေးပွဲ EPS စာမေးပွဲကို အောင်မြင်ထားတဲ့ မြန်မာအမျိုးသမီး ၅၀၀၀ လောက်ရှိနေတယ်လို့ ပြည်ပအလုပ်အကိုင် အေဂျင်စီတခုရဲ့ တာဝန်ခံက ဗွီအိုအေကို ပြောပါတယ်။\n\" သူတို့အရင်တုန်းက မိန်းကလေးတွေမခေါ်ဘူး။ အဓိကတော့ မြန်မာအစိုးရနဲ့ ကိုရီးယားအစိုးရနဲ့ ကြားထဲမှာ ကိုရီးယားအစိုးရက မိန်းကလေးကို ခေါ်ယူချင်တယ်ဆိုရင် စက်ရုံတရုံကို အနည်းဆုံး ငါးယောက်ခေါ်မှ ဒီဘက်က ခွင့်ပြုပေးမယ်ဆိုပြီး အဲလိုမျိုး သိထားတယ်။ ကိုရီးယားဘက်ကလည်း စက်ရုံတခုကို တခါတည်းငါးယောက် မခေါ်ပေးနိုင်ဘူးဆိုတော့ မခေါ်ဖြစ်ဘူး။ အခု (မြန်မာ)အလုပ်သမား ဝန်ကြီးကနေ တောင်းဆိုလို့ဆိုပြီး ကိုရီးယားက ဝန်ဆောင်မှုလုပ်ငန်းတွေကို စခေါ်တယ်။ ခန္ဓာကိုယ် အားအင်သုံးပြီး လုပ်ရတဲ့ အလုပ်ပေါ့လေ။ များသောအားဖြင့် စားသောက်ဆိုင်နဲ့ ကွန်ဒိုတွေမှာ မီးဖိုချောင်မှာ ကူညီတဲ့အလုပ်၊ housekeeping အလုပ်တွေ လုပ်ရမယ်ဆိုပြီး စခေါ်တယ်။ ဒါပေမဲ့ အခုထိ ကိုရီးယားဘက်ကလည်း စီးပွားရေးကျနေတယ်ဆိုတဲ့ အကြောင်းပြချက်နဲ့။ မိန်းကလေးတွေ အောင်ထားတာ အများကြီးရှိပါတယ်၊ ၅၀၀၀ လောက်ရှိမယ် ထင်ပါတယ်။\"\nပြီးခဲ့တဲ့ ၂၀၂၄ထဲမှာ EPS အောင်မြင်သူတွေထဲက အယောက် ၁၀,၀၀၀ (တသောင်း)ကျော်ကို ကိုရီးယားကို စေလွှတ်သွားမယ်လို့ မြန်မာအလုပ်သမားရေး ဌာနဘက်က ထုတ်ပြန်ခဲ့တာ ရှိပါတယ်။ တချို့လည်း စာချုပ်သက်တမ်းပြည့်ပေမဲ့ ပြန်မလာဘဲ သက်တမ်းထပ်တိုးပြီး အလုပ်လုပ်နေကြပါတယ်။ ဒါကြောင့် ကိုရီးယားဘက်က နောက်ပိုင်းမှာ အလုပ်သစ်တွေ ခေါ်ယူဖို့ နည်းလာနိုင်တယ်လို့ ခန့်မှန်းနေသူတွေလည်း ရှိပါတယ်။ ဒါကြောင့် မြန်မာ အမျိုးသမီးအများစုက ဂျပန်အလုပ်ကိုင်တွေဘက်ကို ပြန်ပြီး စိတ်ဝင်စားနေတယ်လို့ ပြည်ပအလုပ်အကိုင် အေဂျင်စီတခုရဲ့ တာဝန်ခံက ပြောပါတယ်။\n\" အခုက လောလောဆယ် ကျနော်တို့ သင်တန်းကျောင်းတွေ ဖွင့်တဲ့အခါမှာလည်း သင်တန်းသား၊ သင်တန်းသူတွေဘက်မှာ ပြဿနာရှိပါတယ်။ အဲဒါကဘာလဲဆိုတော့ ဒါကြီးက တကယ်ရော ဟုတ်ရဲ့လား၊ သူတို့ ဒေါ်လာလိမ်စားနေတာလားပေါ့လေ။ အမှန်တကယ် ဟိုဘက်က အခေါ်ပြနိုင်မှပဲ စိတ်ဝင်စားမှုက တိုးလာမှာခင်ဗျ။ အခုက လောလောဆယ်အထိက တယောက်ပဲ စခေါ်နိုင်သေးတယ်ဆိုတော့ ဒီဥစ္စာ ခေါ်ပေးတယ်ဆိုတဲ့ သက်သေတခုတော့ရတယ်၊ ဒါပေမဲ့ သူတို့နဂိုကတည်းက (EPS စာမေးပွဲ) အောင်မြင်သူတိုင်းသည် ကိုရီးယားသွားပြီး အလုပ်လုပ်ကိုင်နိုင်ဖို့ အာမ မခံပါလိုံ ထည့်ရေးထားတယ်ပေါ့လေ။ သူတို့လည်း များများ မခေါ်ပေးနိုင်ဘူးဆိုရင် များသောအားဖြင့် မိန်းကလေးတွေက ဂျပန်သင်တန်းဘက်ကိုပဲ ဦးတည်နေကြတာ များပါတယ်။ ယောကျ်ားလေးတွေက ပုံမှန်လေးသွားတယ်၊ အဆင်ပြေပါတယ်။\"\nတောင်ကိုရီးယားမှာ မြန်မာအလုပ်သမား ၇၀,၀၀၀ နီးပါး အလုပ်လုပ်နေကြတယ်လို့ ပြည်ပအလုပ်အကိုင် အေဂျင်စီတွေက ပြောပါတယ်။ ကိုရီးယားအစိုးရဟာ EPS အစီအစဉ်နဲ့ မြန်မာအပါအဝင် နိုင်ငံပေါင်း ၁၆နိုင်ငံက ကျွမ်းကျင်မဟုတ်တဲ့ ပြည်ပအလုပ်သမား ၁၆၀,၀၀၀ (တသိန်းခြောက်သောင်း) ကျော်ကို ခေါ်ယူသွားဖို့ ပြင်ဆင်ထားတယ်ဆိုပြီး ၂၀၂၃ထဲမှာ ပြောထားတာပါ။ ၂၀၂၃ ထဲမှာ ကုန်ထုတ်လုပ်ငန်း၊ စိုက်ပျိုးရေးနဲ့ မွေးမြူရေးလုပ်ငန်းတွေအတွက် မြန်မာနိုင်ငံသား ၁၆,၀၀၀ (တသောင်းခြောက်ထောင်) လောက်ကို ခေါ်ယူခဲ့ပါတယ်။",
    "domain": "News",
    "url": "https://burmese.voanews.com/a/myanmar-to-send-women--workers-to-korea/7925602.html"
  },
  {
    "id": "5b822775-8315-4871-9cd1-f73d34792e9f",
    "title": "မြန်မာနိုင်ငံက စိတ်ကြွဆေး ၅ တန်ခွဲ အိန္ဒိယရေပိုင်နက်မှာ ဖမ်းဆီးရမိ",
    "text": "စစ်ပွဲတွေဖြစ်ပွားနေတဲ့ မြန်မာနိုင်ငံဘက်ကနေ တရားမဝင်သယ်ဆောင်လာတဲ့ မက်သာအက်ဖာတမင်း(methamphetamine) မူးယစ်ဆေး ၅ ဒသမ ၅ တန်ကို အိန္ဒိယကမ်းခြေစောင့်တပ်က အင်္ဂါနေ့က ဖမ်းဆီးမိခဲ့ပါတယ်။ ဒါဟာပမာဏအများဆုံးဖမ်းဆီးမိတာဖြစ်ကြောင်း အိန္ဒိယအာဏာပိုင်တွေက ထုတ်ဖေါ်ကြေညာပါတယ်။\nအိန္ဒိယကမ်းခြေစောင့်တပ်က လေကြောင်းကနေထောက်လှမ်းရာမှာ မသင်္ကာဖွယ်ရာ ငါးဖမ်းစက်လှေ တစီး မြန်မာနဲ့အိန္ဒိယရေပိုင်နက်အစပ်မှာတွေ့ရှိခဲ့ရတဲ့အတွက် တနင်္ဂနွေနေ့မနက်အစောပိုင်းကတည်းက ကမ်းခြေစောင့်သင်္ဘောတစီးကို စေလွှတ်ထားခဲ့တာဖြစ်တယ်လို့ အိန္ဒိယကမ်းခြေစောင့်တပ်ရဲ့ ထုတ်ပြန်ချက်မှာ ဖေါ်ပြထားပါတယ်။\nမြန်မာနိုင်ငံသား ၆ ဦးလိုက်ပါလာတဲ့ ဒီငါးဖမ်းစက်လှေကို အိန္ဒိယရေပိုင်နက်အတွင်း ဝင်ရောက်လာစဉ် ဖမ်းဆီးခဲ့ပြီး စက်လှေပေါ်မှာ တရားမဝင်မူးယစ်ဆေး ၅၅၀၀ ကီလိုဂရမ်ကိုဖမ်းဆီးမိခဲ့တယ်လို့ အိန္ဒိယတာဝန်ရှိသူတွေကပြောပါ တယ်။ဖမ်းမိတဲ့ငါးဖမ်းစက်လှေကိုတော့ အိန္ဒိယရေတပ်စခန်းကို ခေါ်ဆောင်သွားခဲ့ပါတယ်။\nမူးယစ်ဆေးဝါးထုတ်လုပ်သူတွေဟာ တရုတ်နဲ့ထိုင်းကိုဖြတ်ပြီး ကုန်းလမ်းကနေသယ်ဆောင်ရာမှာ လုံခြုံရေးတင်းကြပ်လာမှုကြောင့် ရေကြောင်းကနေ ပြောင်းလဲသယ်ယူတာတွေများလာနေပါတယ်။ ကုလသမဂ္ဂမူးယစ်ဆေးဝါးနဲ့ရာဇဝတ်မှုစောင့်ကြည့်ရေးရုံး UNODC ရဲ့ စာရင်းတွေအရ ၂၀၂၃ ခုနှစ်အတွင်း အရှေ့အာရှနဲ့ရှေ့တောင်အာရှအတွင်း မူးယစ်ဆေးဝါးတန်ချိန် ၁၉၀ ကျော် ဖမ်းဆီးမိခဲ့တယ်လို့ ထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/myanmar-drug-methamphetamine-india-coast-guard-/7877183.html"
  },
  {
    "id": "324e3390-8ac1-4b4b-80c4-991e373380db",
    "title": "မြန်မာစစ်တပ်ထိပ်ပိုင်းပြောင်းလဲမှု သုံးသပ်ချက်",
    "text": "",
    "domain": "News",
    "url": "https://burmese.voanews.com/a/7907674.html"
  },
  {
    "id": "1bf556a5-41fb-47f8-8a8f-683c95780390",
    "title": "ထပ်တိုးလာမယ့် နိုင်ငံရေးအကျဉ်းသား တချို့ ​​​​​​​",
    "text": "ရန်ကုန်မှာ စစ်အာဏာရှင်ဆန့်ကျင်ရေး လျှပ်တပြက်ဆန္ဒပြသူလေးဦးကို တပ်မတော်ကို အကြည်ညို ပျက်အောင် မမှန်သတင်းဖြန့်လှုံ့ဆော်မှု စွပ်စွဲချက် ၅၀၅ - က နဲ့စစ်ကောင်စီက အမှုစွဲဆိုပြီး အင်းစိန် ထောင်မှာ ထိန်းသိမ်းထားပါတယ်။ မကြာသေးခင်က ဧည့်စာရင်းအကြောင်းပြ အဖမ်းခံထား ရတဲ့ စစ်အာဏာရှင်ဆန့်ကျင်ရေး လှုပ်ရှားသူ နှစ်ဦးကိုတော့ စစ်ကြောရေးမှာ စစ်ဆေးနေဆဲဖြစ်ပါတယ်။ နိုင်ငံရေးအကျဉ်းသားတွေရဲ့ နောက်ဆုံးအခြေအနေ ရန်ကုန်က သတင်းပေးပို့ထားပါတယ်။\nရန်ကုန်မြို့ကလူစည်ကားတဲ့နေရာမှာ \"ကုန်ဈေးနှုန်းကျဆင်းရေးနဲ့ စစ်မှုထမ်းဥပဒေ အလိုမရှိ”ဆိုတဲ့ ဆန္ဒပြပွဲမှာ ပါဝင်ဦးဆောင်တယ်ဆိုတဲ့ စွပ်စွဲချက်နဲ့ ကိုဇော်လင်းထွဋ် (ခေါ် ) ကိုဖိုးသား၊ ကိုအောင်မင်းခိုင်၊ မမြမဉ္ဇူနဲ့ မနှင်းအိခိုင်တို့ကို ပြီးခဲ့တဲ့ စက်တင်ဘာ ၁၉ ရက်နေ့က အဲဒီဆန္ဒပြပွဲအပြီး စစ်ကောင်စီက ဖမ်းဆီးထိန်းသိမ်းခဲ့ပါတယ်။ သူတို့ (၄) ယောက်ကို တပ်မတော်ကို အကြည်ညိုပျက် အောင် မမှန်သတင်းဖြန့် လှုံ့ဆော်တယ် ဆိုတဲ့ စွပ်စွဲချက်နဲ့ ရာဇသတ်ကြီး ဥပဒေပုဒ်မ ၅၀၅ - က နဲ့ အမှုစွဲပြီး လာမယ့်သီတင်းပတ်ထဲ အင်းစိန်ထောင် အထူးတရားရုံးမှာ ရုံးတင်စစ်ဆေးသွားမှာ ဖြစ်ကြောင်း စစ်အာဏာရှင်ဆန့်ကျင်ရေးလုပ်တဲ့ ရန်ကုန် အင်အားစု (Anti-Junta Alliance Yangon – AJAY) ဦးဆောင်သူ နန်းလင်းကဗွီအိုအေကိုခုလိုပြောပြပါတယ်။\n“အင်းစိန်ထောင်ကိုပို့လိုက်ပြီးတော့ အဲမှာဆက်ပြီး ဖမ်းဆီးချုပ်နှောင်ထားတယ်။ လာမယ့်ရုံးချိန်းတွေ ကိုလည်း အင်းစိန်ထောင်တွင်းတရားရုံးတွေမှာပဲ ဆက် စစ်ဆေးမယ်ဆိုတဲ့သတင်းတွေတော့ ရပါတယ်ခင်ဗျ။ ကိုဖိုးသားနဲ့ ကိုမဲကြီးကိုတော့ စစ်ကြောရေးမှာ ပြင်းပြင်းထန်ထန် ရိုက်နှက်စစ်ဆေး ခံရတယ်၊ လက်ပြန် ကြိုးတုပ်ပြီးတော့မှ မျက်လုံးစည်းပြီးတော့ တကယ့်ကို လူမဆန်တဲ့ ရိုက်နှက်မှုတွေနဲ့ ကြုံတွေ့ရတယ်ဆိုတဲ့ သတင်းအချက်အလက်တော့ရတယ်ဗျ။ ရှေ့ဆက်ပြီး တော့လည်း တိုက်ပွဲဝင်သွားမှာဖြစ်တယ်။ သပိတ်ရဲဘော်တွေ၊ တော်လှန်ရေးရဲဘော်တွေကိုတော့ သူတို့ဖမ်းဆီးနိုင်မှာပေါ့။ လူထုသပိတ်ပုံစံက လျော့သွားစရာ တန့်သွားစရာမရှိဘူး။ ဒါတွေလုပ်ရင် ဒီလိုဖြစ်မယ်သိပြီးသား။ ရှေ့ဆက်ပြီး ဘယ်လိုအခက်အခဲကြုံကြုံ စစ်အာဏာရှင် အလုံးစုံ ပျက်သုဥ်းရေးနဲ့ လူ့အခွင့်အရေးနဲ့ဒီမိုကရေစီ ပြည့်ပြည့်ဝဝရှိတဲ့ ဖက်ဒရယ်တိုင်းပြည်တခု တည်နိုင်ဖို့ဆက်ပြီးတော့မှ လုပ်သွားမှာပဲဖြစ်ပါတယ်။”\nပြီးခဲ့တဲ့ အောက်တိုဘာ ၉ ရက်နေ့မှာလည်း ရန်ကုန်မြို့တွင်း ဧည့်စာရင်း အကြောင်းပြပြီး ဖမ်းဆီးခံခဲ့ရတဲ့ စစ်အာဏာရှင်ဆန့်ကျင်ရေး လှုပ်ရှားသူ ကိုပိုင်ဖြိုးမင်းနဲ့ ကိုရှိန်းဝေအောင်တို့ နှစ်ယောက်လည်း စစ်ကောင်စီ စစ်ကြောရေးမှာ စစ်ဆေးခံနေရဆဲဖြစ်တယ်လို့ နီးစပ်သူတွေက ပြောပါတယ်။\nကိုရှိန်းဝေအောင်ကိုဖမ်းတုန်းက သူ့မိသားစုပါ ဖမ်းဆီးခံခဲ့ရတာပါ။ လတ်တလောမှာ မိသားစုဝင်တွေကို ပြန်လွှတ်ပေးခဲ့ပေမယ့် ကိုရှိန်းဝေအောင်ကိုတော့ ဆက်ပြီး ထိန်းသိမ်းထားပါတယ်။ အခုလို ဖမ်းဆီးခံရသူတွေကို စစ်ကောင်စီက ပြင်းပြင်းထန်ထန် ညှင်းပန်းနှိပ်စက်တာတွေကြောင့် ကိုပိုင်ဖြိုးမင်းနဲ့ ကိုရှိန်းဝေအောင်တို့ရဲ့ အသက်အန္တရာယ်လုံခြုံရေးအတွက် တက်ကြွလှုပ်ရှားသူတွေနဲ့ သပိတ်အဖွဲ့တွေက စိုးရိမ်နေကြပါတယ်။\n“လက်ရှိကိုရှိန်းဝေအောင် မိသားစု အမေရယ်၊ အဖေရယ်၊ အမရယ်ကတော့ ပြန်လွတ်လာပြီ။ ကိုရှိန်းဝေအောင်အခြေအနေကတော့သူတို့ဖမ်းဆီးခံထားရတာ ၄-၅ ရက်ရှိပြီပေါ့လေ။ အခုအချိန်ထိ ဘာသတင်းမှမကြားရသေးဘဲ စစ်ကြောရေးမှာစစ်မေးနေတုန်းလို့ကြားရတယ်။ အချိန်က ၄-၅ ရက် ကြာပြီမို့ သူ့ကျန်းမာရေးကိစ္စနဲ့ တခြားသောကိစ္စနဲ့ ပတ်သတ်လို့ စိတ်ပူနေရတုန်းပဲ။”\nနိုင်ငံရေးအကျဉ်းသားများ ကူညီစောင့်ရှောက်ရေးအသင်း (AAPP) ရဲ့ အောက်တိုဘာ ၁၁ ရက်နေ့အထိ စာရင်းတွေအရ စစ်တပ်အာဏာသိမ်းပြီးနောက် အကျဉ်းထောင်အသီးသီးမှာ နိုင်ငံရေးနဲ့ဆက်စပ်ပြီး လူ နှစ်သောင်းတထောင်ကျော် (၂၁,၀၄၄ ဦး) ဖမ်းဆီးထိန်းသိမ်းခံထားရဆဲ ဖြစ်ပါတယ်။ စစ်ကောင်စီက တော့ ဒါဟာ ချဲ့ကားထားတဲ့သတင်းတွေဖြစ်တယ်လို့တုံ့ပြန်ပါတယ်။ အခုလို အာဏာရှင်ဆန့်ကျင်ရေး လှုပ်ရှားနေကြတဲ့ လူငယ်တွေဖမ်းဆီးခံရတာနဲ့ပတ်သက်လို့ စစ်ကောင်စီကို ဗွီအိုအေက ဆက်သွယ် မေးမြန်းနေဆဲ ဖြစ်ပါတယ်။",
    "domain": "News",
    "url": "https://burmese.voanews.com/a/insein-prison--political-prisoners-/7822103.html"
  },
  {
    "id": "070a92ad-2e80-4d1d-a1e4-7595ecef7a51",
    "title": "HRW အစီရင်ခံစာနဲ့ မြန်မာ့လူ့အခွင့်အရေးအခြေအနေ",
    "text": "ဒေါ်ဆောင်ဆန်းစုကြည်နဲ့ နိုင်ငံရေး အတိုက်အခံတွေကို အကျဉ်းချဖမ်းဆီးထားပြီး အရပ်သားတွေကို ပစ်မှတ်ထား ဗုံးကြဲတိုက်ခိုက်နေချိန်မှာ စစ်ကောင်စီအနေနဲ့ တရားမျှတပြီး အများလက်ခံယုံကြည်တဲ့ ရွေးကောက်ပွဲ ဘယ်လိုမှ ကျင်းပနိုင်မှာ မဟုတ်တဲ့အကြောင်း လူ့အခွင့်အရေးစောင့်ကြည့်ရေးအဖွဲ့ HRW အဖွဲ့ကြီးက ပြောဆိုပါတယ်။\nမြန်မာစစ်ကောင်စီ ကျင်းပဖို့ပြင်ဆင်နေတဲ့ ရွေးကောက်ပွဲဟာ သူတို့ ကျူးလွန်နေတဲ့ ဆိုးဝါးတဲ့ လူ့အခွင့်အရေး ချိုးဖေါက်မှုတွေကို အာရုံလွှဲအောင် ကြိုးစားတဲ့လုပ်ရပ်သာဖြစ်တဲ့အကြောင်း HRW အဖွဲ့ကြီးရဲ့ အကြီးတန်း သုတေသီ Sunai Phasuk က ဒီနေ့ ထိုင်းနိုင်ငံ ဘန်ကောက်မြို့ နိုင်ငံခြား သတင်းထောက်များအသင်း FCCT မှာ ကျင်းပတဲ့ လူ့အခွင့်အရေးအဖွဲ့ကြီးရဲ့ ၂၀၂၅ ခုနှစ် နိုင်ငံတကာ လူ့အခွင်အရေးအခြေအနေ အစီရင်ခံစာ ထုတ်ပြန်တဲ့ပွဲမှာ ပြောဆိုသွားတာပါ။\nအရပ်သားတွေ အများအပြားကို ပုံမှန် လေကြောင်းက တိုက်ခိုက် သတ်ဖြတ်နေချိန်မှာ တိုင်းပြည်အတွက် စာမျက်နှာသစ်ဖွင့်မယ့် ရွေးကောက်ပွဲ တခု ဘယ်လိုမှ ကျင်းပနိုင်မှာ မဟုတ်ဘူးဆိုတာကို HRW ရဲ့ အာရှဒေသဆိုင်ရာ ဒါရိုက်တာ Elaine Pearson လည်း ပြောဆိုသွားပါတယ်။ စစ်ကောင်စီကျင်းပမယ့် ရွေးကောက်ပွဲဟာ မြန်မာနိုင်ငံရင်ဆိုင်နေရတဲ့ အကြပ်အတည်းဖြေရှင်းရေး နိုင်ငံရေး လမ်းစတခု ဖြစ်နိုင်ခြေ ဒေသတွင်းနိုင်ငံတချို့ မျှော်လင့်နေတာနဲ့ ပတ်သက်ပြီး လူ့အခွင့်အရေးအဖွဲ့ကြီးရဲ့ သဘောထားကို VOA က မေးမြန်းခဲ့တာပါ။ အမေရိကန်ပြည်ထောင်စုအပါအဝင် နိုင်ငံတကာ အသိုင်းအဝိုင်းကတော့ စစ်ကောင်စီ ကျင်းပမယ့် ရွေးကောက်ပွဲကြောင့် မြန်မာနိုင်ငံရဲ့ နိုင်ငံရေး ပဋိပက္ခတွေကို ဖြေရှင်းပေးနိုင်မှာ မဟုတ်ဘဲ အကြမ်းဖက်မှုတွေ ပိုတိုးလာနိုင်တဲ့ အကြောင်း ‌သတိပေးပြောဆိုထားပါတယ်။",
    "domain": "News",
    "url": "https://burmese.voanews.com/a/how-myanmar-military-council/7940774.html"
  },
  {
    "id": "6e6f9805-6479-478f-a68a-d21257942853",
    "title": "မြန်မာ့အရေး ထိုင်း၊ အာဆီယံတို့နဲ့ ကန်ပူးပေါင်းဆောင်ရွက်မည်",
    "text": "မြန်မာ့အရေးကို ထိုင်းအပါအဝင် အာဆီယံဒေသတွင်း အရေးပါတဲ့မိတ်ဆွေတွေနဲ့ အမေရိကန်က အနီးကပ် ဆက်လက်ဆောင်ရွက်မှာဖြစ်ကြောင်းနဲ့ မြန်မာဒုက္ခသည်တွေကို အကူအညီပေးနေတဲ့ ထိုင်းအစိုးရကိုကျေးဇူးတင်ကြောင်း အရှေ့အာရှနဲ့ပစိဖိတ်ရေးရာ လက်ထောက်နိုင်ငံခြားရေးဝန်ကြီး Daniel Kritenbrink က အင်္ဂါနေ့ အမေရိကန်နိုင်ငံခြားရေးဌာန သတင်းစာရှင်းလင်းပွဲမှာ ပြောပါတယ်။\n“မြန်မာနိုင်ငံတွင်း ပဋိပက္ခတွေကြောင့် ထွက်ပြေးခိုလှုံလာသူအများအပြားကို အကူအညီတွေပေးနေတဲ့ အရေးပါတဲ့ မိတ်ဆွေထိုင်းနိုင်ငံကို ကျနော်တို့ ကျေးဇူးအထူးတင်ပါတယ်။ မြန်မာပြည်သူတွေရဲ့ လူနေမှု ဘဝ တိုးတက်လာဖို့နဲ့ လက်ရှိ ပြည်တွင်းမှာကြုံနေရတဲ့အခြေနေတွေ တိုးတက်လာစေဖို့ ဘယ်လို လက်တွဲလုပ်ဆောင်နိုင်မယ်ဆိုတာကို ကျနော်တို့ ပုံမှန်တိုင်ပင်နေကျအတိုင်း ဆက်လုပ်မှာပါ။ ဒီကိစ္စကို တိုက်ရိုက်ဆွေးနွေးမှာဖြစ်သလို အာဆီယံက မိတ်ဆွေတွေနဲ့လည်း လက်တွဲဆောင်ရွက်မှာဖြစ်ပြီး ထိုင်းဝန်ကြီးချုပ်ရဲ့ အစိုးရသစ်အဖွဲ့နဲ့ပါ အနီးကပ်ဆက်လက် လုပ်ဆောင်ဖို့ ရှိပါတယ်။\nထိုင်းအစိုးရသစ်အဖွဲ့ရဲ့ မြန်မာ့အရေးချဉ်းကပ်ဆောင်ရွက်မှုနဲ့ပတ်သက်ပြီး VOA ရဲ့ မေးမြန်းချက်ကို ပြန်လည် ဖြေကြားခဲ့တာဖြစ်ပါတယ်။ အခု လာအိုမှာကျင်းပနေတဲ့ အာဆီယံထိပ်သီးညီလာခံ တက်ရောက်ဖို့မသွားခင် ထိုင်းဝန်ကြီးချုပ် Paetongtarn Shinawatra က မြန်မာနိုင်ငံရဲ့ ပြည်တွင်းစစ် အဆုံးသတ်ဖို့နဲ့ မြန်မာနိုင်ငံ ငြိမ်းချမ်းရေးရဖို့အတွက် အာဆီယံက အဓိကကဏ္ဍကနေပါဖို့ လိုအပ်ကြောင်း ပြောကြားခဲ့တာပါ။\nမြန်မာနိုင်ငံမှာ စစ်ကောင်စီကကျင်းပဖို့စီစဉ်နေတဲ့ ရွေးကောက်ပွဲနဲ့ပတ်သက်ပြီး မေးမြန်းရာမှာတော့ စစ်ကောင်စီဟာ အာဆီယံရဲ့ ဘုံသဘောတူညီချက်ကို အကောင်အထည်မဖော်နိုင်သေးသလို လုံခြုံ စိတ်ချရတဲ့ ရွေးကောက်ပွဲကျင်းပနိုင်မယ့် အခြေအနေမရှိတဲ့အတွက် ဒါဟာ မြန်မာပြည်သူတွေရဲ့ ဆန္ဒကို ကိုယ်စားပြုတဲ့ရွေးကောက်ပွဲဖြစ်မလာနိုင်ကြောင်းMr. Kritenbrink ပြောပါတယ်။ လက်ရှိ အခြေအနေမှာ ရွေးကောက်ပွဲကြောင့် အကြမ်းဖက်မှုတွေ ပိုများလာပြီး ပဋိပက္ခတွေ တာရှည်အောင် ဖန်တီးရာရောက်နိုင်တယ်လို့လည်း သတိပေးလိုက်ပြီး စစ်ကောင်စီအနေနဲ့စစ်မှန်တဲ့ ငြိမ်းချမ်းရေးနဲ့ ရင်ကြားစေ့ရေး မတိုင်ခင်မှာ ရွေးကောက်ပွဲတွေ မကျင်းပသင့်ကြောင်း ပြောပါတယ်။\nလာအိုမှာကျင်းပဖို့ရှိတဲ့ အမေရိကန်-အာဆီယံဆွေးနွေးပွဲကို တက်ရောက်မယ့်နိုင်ငံခြားရေးဝန်ကြီး Antony Blinken အနေနဲ့လည်း မြန်မာ့အရေးနဲ့ပတ်သက်ပြီး ဦးစားပေးဆွေးနွေးမှာဖြစ်ကြောင်းလည်း ပြောကြားခဲ့ပါတယ်။",
    "domain": "News",
    "url": "https://burmese.voanews.com/a/asean-myanmar-us-/7815343.html"
  },
  {
    "id": "332c0fc4-3312-40df-9eb7-316d95c6fea3",
    "title": "ဗီယန်ကျန်းမှာ အာဆီယံထိပ်သီးအတွက် ပြင်ဆင်မှုများ",
    "text": "အာဆီယံ အရှေ့တောင်အာရှနိုင်ငံများအသင်းရဲ့ ၄၄ ကြိမ်မြောက် ထိပ်သီးစည်းဝေးပွဲတွေကို လာအိုနိုင်ငံ ဗီယန်ကျန်းမြို့တော်မှာ မနက်ဖြန် အောက်တိုဘာ ၆ ရက်ကနေ ၁၁ ရက်နေ့အထိ ကျင်းပတော့မှာ ဖြစ်ပါတယ်။ မြန်မာ့အရေးအပါအဝင် ဒေသတွင်းနဲ့ နိုင်ငံတကာအရေးတွေကို ခေါင်းဆောင်တွေ ဆွေးနွေးကြမယ့် ထိပ်သီးစည်းဝေးပွဲတွေအကြောင်း သတင်းယူဖို့ ဗီယန်ကျန်းမှာ ရောက်ရှိနေတဲ့ VOA ဝိုင်းတော်သူ မအင်ကြင်းနိုင်က ဆက်ပြီးပြောပြပါမယ်။",
    "domain": "News",
    "url": "https://burmese.voanews.com/a/asean-summit-in-laos/7811517.html"
  },
  {
    "id": "d5a5d6e2-1f0f-4db9-aee1-503da6b565cd",
    "title": "တွေ့ဆုံမေးမြန်းခန်း",
    "text": "",
    "domain": "News",
    "url": "https://burmese.voanews.com/a/rakhine-kyaw-hsan-hlaing-intv/7931991.html"
  },
  {
    "id": "2c63f430-468d-4e8c-992b-8ab9c46082b6",
    "title": "တရားမဝင် စီးပွားရှာတဲ့ တရုတ်တွေ ဘုရားသုံးဆူက ထွက်ခွာကြဖို့ DKBA ထုတ်ပြန်",
    "text": "ထိုင်း-မြန်မာနယ်စပ် ဘုရားသုံးဆူမြို့အတွင်း တရားမဝင် စီးပွားရေးလုပ်ငန်းနဲ့ လောင်းကစားလုပ်ငန်းတွေ လုပ်ကိုင်နေကြတဲ့ တရုတ်နိုင်ငံသားတွေအနေနဲ့ ဒီလမကုန်ခင်အထိ ဘုရားသုံးဆူမြို့ကနေ အမြန်ဆုံးထွက်ခွာဖို့နဲ့ လိုက်နာမှုမရှိရင် ထိထိရောက်ရောက် အရေးယူသွားမယ်လို့ ဒီမိုကရေစီအကျိုးပြု ကရင်တပ်မတော် (DKBA) အဖွဲ့က သတိပေးထုတ်ပြန်ထားပါတယ်။ ဘုရားသုံးဆူမြို့ခံတွေကတော့ တရုတ်လူမျိုးတွေကြောင့် ဒေသခံတွေရဲ့ လူမှုစီးပွားရေးအပေါ် ထိခိုက်ရတဲ့အကြောင်း ပြောဆိုနေကြပါတယ်။ ဒါပေမဲ့လည်း တရုတ်လူမျိုးတွေ အလွယ်တကူ ထွက်ခွာသွားဖို့ဆိုတာ ဖြစ်နိုင်ပါ့မလားဆိုပြီး သံသယနဲ့ စောင့်ကြည့်နေကြပါတယ်။ ဒီအကြောင်း ဘုရားသုံးဆူကနေ သတင်းပေးပို့ထားပါတယ်။\nကရင်ပြည်နယ်၊ ဘုရားသုံးမြို့အတွင်းမှာ အွန်လိုင်း ငွေကြေးလိမ်လည်တဲ့ လုပ်ငန်းတွေ၊ အွန်လိုင်းလောင်းကစားလုပ်ငန်းတွေ အခြေချပြီး လာရောက်လုပ်ကိုင်တာ မရှိဖို့၊ ထိုင်းနိုင်ငံဘက်က အရင်အတိုင်း လျှပ်စစ်မီးနဲ့ လောင်စာဆီတွေ အမြန်ဆုံး ပြန်လည်ပေးပို့စေဖို့အတွက် ကြိုးပမ်းလုပ်ဆောင်သွားမယ်လို့ (DKBA) ဒီမိုကရေစီအကျိုးပြု ကရင်တပ်မတော်က တနင်္ဂနွေနေ့က သတိပေး ထုတ်ပြန်ထားပါတယ်။\nတရားမဝင် စားသောက်ကုန် ရောင်းချတဲ့ တရုတ်လူမျိုးတွေ၊ ကက်စီနို လောင်းကစားနဲ့ ဂိမ်းလုပ်ငန်း လုပ်ကိုင်နေတဲ့ တရုတ်လူမျိုးတွေအနေနဲ့ ဖေဖေါ်ဝါရီလမကုန်ခင် ဘုရားသုံးဆူမြို့ကနေ အမြန်ဆုံးထွက်ခွာဖို့၊ လိုက်နာမှုမရှိရင် ထိထိရောက်ရောက် အရေးယူသွားမယ်လို့ သတိပေးထားပါတယ်။\nဒါ့အပြင် ဘုရားသုံးဆူမြို့အတွင်း တရုတ်နိုင်ငံသားတွေ တရားမဝင် ဝင်ရောက်မှု မရှိစေဖို့ ထိရောက်စွာ ပိတ်ပင် တားမြစ်သွားမယ်လို့ ထုတ်ပြန်ချက်မှာ ပြောဆိုထားပါတယ်။\nထိုင်း-မြန်မာနယ်စပ်မှာ အွန်လိုင်း ငွေလိမ်လုပ်ငန်းနဲ့ လောင်းကစားလုပ်ငန်းကြောင့် ထိုင်းအစိုးရက လျှပ်စစ်မီးနဲ့ စက်သုံးဆီတင်ပို့တာတွေ ဖြတ်တောက်ခဲ့ကြောင်းနဲ့ ဒီအပေါ်မှာ ဘုရားသုံးဆူမြို့ခံတွေ လူမှုစီးပွားရေး ထိခိုက်နစ်နာမှုများ ခံစားနေကြရတယ်လို့ ထုတ်ပြန်ချက်မှာ ဖော်ပြထားပါတယ်။\nအခုဆိုရင် ဘုရားသုံးဆူမြို့မှာ လျှပ်စစ်မီးနဲ့ ထုတ်လုပ်တဲ့ စားသောက်ကုန်ပစ္စည်းတွေ ဈေးနှုန်းမြင့်တက်လာတဲ့အပြင် သောက်သုံးရေရှားပါးမှုနဲ့ ရင်ဆိုင်နေရပြီလို့ ကိုယ်တိုင်တွေ့ကြုံနေရတဲ့ မြို့ခံတဦးက ဗွီအိုအေကို ခုလိုပြောပါတယ်။\n“မီးမရှိတဲ့အခါကျတော့ ဒီ လျှပ်စစ်မီးနဲ့ ပတ်သက်တဲ့လုပ်ငန်းတွေ အကုန်လုံး ရပ်ဆိုင်းကုန်တယ်၊ နောက်ဆုံး ဝပ်ရှော့တွေကအစပေါ့၊ မီးမလာတဲ့အတွက် ကျနော်တို့ ရေတင်ရတာခက်တယ်၊ ရေတွေရှားပါးလာတယ်၊ ရေသန့်စက်ရုံတွေလည်း မလည်ပတ်နိုင်ဘူး၊ သုံးရေရော သောက်ရေရော ရှားပါးလာတယ်၊ တော်တော်ခက်ခဲသွားတယ်။”\nဒီမိုကရေစီအကျိုးပြု ကရင်တပ်မတော် (DKBA) က တောင်းဆိုထားသလို တရုတ်နိုင်ငံသားတွေ အလွယ်တကူ ထွက်သွားမယ် မထင်ဘူးလို့ မြို့ခံတဦးက ပြောပါတယ်။\n“(တရုတ်နိုင်ငံသားတွေ) လုံးဝ ကင်းစင်သွားပြီးဆိုရင်တော့ နဂိုမူလအတိုင်း နှစ်နိုင်ငံ ပြန်လည်ပြီးတော့ အဆင်ပြေသွားမယ်လို့ မျှော်လင့်တာပေ့ါလေ။ အခုဆိုရင် ပြည်သူလူထုက ဘယ်လောက်ဒုက္ခရောက်သလဲ … ဘတ်ထရီ ၁ လုံးကအစ ဓာတ်ခဲ ၁ လုံးကအစ ကျနော်တို့ ဗမာဘက်ခြမ်းကို ဆင်းလို့မရဘူး၊ ဆိုလာဆို မစဉ်းစားနဲ့။ ကျနော်တို့က သိပ်ပြီးတော့ မထင်ဘူးဗျ၊ (တရုတ်) သူတို့ထွက်သွားမယ်ဆိုတာကတော့ မဖြစ်နိုင်လောက်ဘူး ထင်တာပဲ။ အဲ့ဒါကို ကျနော်တို့က စောင့်ကြည့်တယ်၊ ပြည်သူလူထုက စောင့်ကြည့်တယ်၊ သူတို့ပြောတဲ့အတိုင်း ဘယ်လိုမျိုးဖြစ်လာမလဲ ဆိုတာကိုပဲ စောင့်ကြည့်နေတယ်။ ဒါကြီးကို ပြစ်ချပြီးတော့ ဒီတရုတ်တွေက သွားမယ်ဆိုတာကို ဘယ်သူမှမယုံဘူးလေ။”\nတရုတ်နိုင်ငံသားတွေ ရောက်လာပြီးနောက် ပြဿနာအမျိုးမျိုး ကြုံရတဲ့အကြောင်းနဲ့ အခုလို ထိုင်းဘက်က အရေးယူ နှိမ်နှင်းချိန်မှာ ဘုရားသုံးဆူမြို့ခံတွေ ကြားထဲကနေ မဆီမဆိုင် နစ်နာရတယ်လို့လည်း မြို့ခံက ပြောဆိုပါတယ်။\n“အရင်တုန်းက ကျနော်တို့ ဘုရားသုံးဆူမှာ တရုတ်တွေက အခြေချဖို့မပြောနဲ့၊ ခိုးလာပြီးတော့ စကားပြောတာတောင် အသံမထွက်ရဲဘူး၊ ဒီ လ.ဝ.က အုပ်ချုပ်ရေးယန္တရား လည်ပတ်တဲ့အချိန်မှာ လာမရဲဘူး၊ လာခွင့်လည်းမရှိဘူး။ အခုကတော့ သူတို့ မြို့တော်ကြီးလိုဖြစ်လာတာ၊ သူတို့တွေ ချဲ့လာလေ ကိုယ့်ဗမာပြည်သား ပြည်သူလူထုတွေက အစွန့်အဖျား နယ်စပ်တွေဘက် ရောက်သွားလေပဲ၊ ဟိုမြို့အပြင်တွေ ရောက်ကုန်တယ်၊ တိုက်ခန်းတောင်မှ ဆောက်လို့မပြီးသေးဘူး၊ အခန်းက ငှါးပြီးသွားပြီတဲ့ သူတို့၊ စဉ်းစားကြည့်လေ။”\nဒီမိုကရေစီအကျိုးပြုတပ်မတော် DKBA အမှတ် (၂) နည်းဗျူဟာအဖွဲ့က ဗိုလ်မှူးကြီး စောအေဝမ်း လက်မှတ်ရေးထိုး ထုတ်ပြန်တဲ့ ကြေညာချက်မှာတော့ တရားမဝင် အွန်လိုင်း ငွေကြေးလိမ်လည်မှု လုပ်ငန်းနဲ့ အွန်လိုင်းလောင်းကစားတဲ့ လုပ်ငန်းတွေ ဘုရားသုံးဆူမြို့အတွင်း အခြေချလုပ်ခွင့် မရှိစေဖို့နဲ့ ဒေသခံတွေရဲ့ လူမှုစီးပွား ထိခိုက်နစ်နာမှု လျော့ကျလာအောင် အစွမ်းကုန် ကြိုးပမ်းသွားမယ်လို့ ပါရှိပါတယ်။",
    "domain": "News",
    "url": "https://burmese.voanews.com/a/7969991.html"
  },
  {
    "id": "59603c46-5fc9-4129-8f12-a17b68ce7c10",
    "title": "ထားဝယ်ထောင်က နိုင်ငံရေးအကျဉ်းသား အပြင်ဆေးရုံမှာသေဆုံး",
    "text": "တနင်္သာရီတိုင်း ထားဝယ်အကျဉ်းထောင်မှာ ပုဒ်မ ၅၀ ည၊ ပုဒ်မ ၅၂ တို့နဲ့ အဖမ်းဆီးခံရထားတဲ့ နိုင်ငံရေးအကျဉ်းသားတဦး ထပ်မံ သေဆုံးသွားကြောင်း မြန်မာနိုင်ငံလုံးဆိုင်ရာ နိုင်ငံရေးအကျဉ်းသားများ ကွန်ရက် (PPNM)က အောက်တိုဘာလ ၂၂ ရက်နေ့က သတင်းထုတ်ပြန်ပါတယ်။ ၂၀၂၄ ခုနှစ်အတွင်းမှာ အကျဉ်းထောင်တွင်းသေဆုံးသူ ၁၅ ဦးထိ ရှိလာပြီလို့လည်း ဆိုပါတယ်။ ဗွီအိုအေ သတင်းထောက် မအေးအေးမာက ခုလို သတင်းပေးပို့ထားပါတယ်။\nမြန်မာနိုင်ငံလုံးဆိုင်ရာ နိုင်ငံရေးအကျဉ်းသားများ ကွန်ရက် (PPNM)က အောက်တိုဘာလ ၂၂ ရက်နေ့ ထုတ်ပြန်တဲ့ ကြေညာချက်ထဲမှာတော့ တနင်္သာရီတိုင်း ထားဝယ်အကျဉ်းထောင်မှာ ပုဒ်မ ၅၀ည ပုဒ်မ ၅၂ တို့နဲ့ အဖမ်းဆီးခံရထားတဲ့ နိုင်ငံရေးအကျဉ်းသားတဦး ထပ်မံသေဆုံးသွားကြောင်း ဖေါ်ပြထားတာပါ။\nအသက် (၆၂)နှစ်အရွယ် နိုင်ငံရေးအကျဉ်းသား ဦးရဲအောင်(ခေါ်) ကိုချင်းဟာ အောက်တိုဘာလ(၁၇)ရက်နေ့မှာ ထားဝယ်ဆေးရုံမှာ ကွယ်လွန်သွားတယ်လို့ဆိုပါတယ်။ စက်တင်ဘာလ (၂၇)ရက်နေ့ကစလို့ သူဟာ လေဖြတ်သွားချိန်မှာ ထောင်တွင်း ဆရာဝန်အင်အား မလုံလောက်တာကြောင့် ထောင်အပြင်ကို ပို့ဆောင်ကုသခဲ့ပြီး ကုသနေစဉ်မှာပဲ ကွယ်လွန်သွားခဲ့တာလို့ ဆိုပါတယ်။\nဒါဟာ အကျဉ်းထောင်တွင်း ဆေးဝါးနဲ့ဆေးကုသမှု လုံလောက်စွာ မရတာကြောင့်ဖြစ်တယ်လို့ မြန်မာနိုင်ငံလုံးဆိုင်ရာ နိုင်ငံရေးအကျဉ်းသားများကွန်ရက် PPNM က ပြောရေးဆိုခွင့်ရှိသူ ဦးသိုက်ထွန်းဦးက VOA ကိုပြောပါတယ်။\n\" ဆရာဝန်က အချိန်နဲ့တပြေးညီ ရောက်လာရမယ့်အချိန်မှာ ရောက်မလာတာပေါ့နော်။ ထောင်ဆေးရုံနဲ့ အကျဉ်းသားတွေ ထားတဲ့နေရာဆိုတာ လမ်းလျှောက်ရင် နာရီဝက်လောက်ပဲ ရှိတယ်၊ ဒါပေမဲ့ အရေးပေါ်ဖြစ်တဲ့အချိန်မှာ ဆရာတွေကို စောင့်ရတာ နာရီနဲ့ချီပြီး စောင့်တာတောင် ရောက်မလာတာတွေ ရှိနေတယ်၊ အရေးပေါ် ဖြစ်တဲ့ လူနာက ပြင်ပကို ဆေးဝါးကုသဖို့အတွက် ၃ လကနေ ၉ လလောက်ထိ စောင့်ရတဲ့အချိန်မှာ သေဆုံးသွားတဲ့သူတွေ များစွာရှိပါတယ်။ \"\nအခုဆိုရင် အကျဉ်းကျနေစဉ်သေဆုံးသွားတဲ့သူ အရေအတွက်က ၂၀၂၄ ခုနှစ်ထဲမှာ ၁၅ ဦးရှိသွားပြီလို့လည်း ဆိုပါတယ်။ အကျဉ်းထောင်တွေထဲကို ICRC ဝင်ခွင့်မရတဲ့ အချိန်ကစလို့ ကျန်းမာရေးစောင့်ရှောက်မှု အခြေအနေတွေကပိုပြီး ဆိုးလာတယ်လို့လည်း ပြောပါတယ်။\n\" အကျဉ်းထောင်ပေါင်း ၃၈ ထောင်ကို ကူညီနေတဲ့ ကျနော်တို့ အဖဲွ့အစည်းအနေနဲ့ ထောင်တွင်းမှာ ထိရောက်တဲ့ ကူညီမှုတွေ မရဘူးလို့ ပြောလို့ရပါတယ်၊ အကျဉ်းထောင်ထဲမှာရှိတဲ့ နိုင်ငံရေးအကျဉ်းသားအကျဉ်းသူ အားလုံးကလည်း ICRC က အကျဉ်းထောင်တွေထဲ ဝင်နိုင်ဖို့ကို မျှော်လင့်ခဲ့ကြတယ်၊ ကျနော်တို့လည်း မျှော်လင့်ခဲ့ကြတယ်၊လက်ရှိ အခြေအနေအထိ ဝင်ခွင့်မရဘူးဆိုတာကလည်း ကျနော်တို့နားလည်ပါတယ်၊ စစ်ကောင်စီက အကျဉ်းထောင် တွေထဲမှာ လူ့အခွင့်အရေး ချိုးဖောက်မှု မရှိဘူးလို့ ထောင်ထဲမှာေ ဆးဝါးစောင့်ရှောက်မှု ပေးနေပါတယ်လို့ သူတို့ ဝါဒဖြန့် မီဒီယာတွေကနေ ထုတ်ပြန်တာရှိပါတယ်။ အကျဉ်းထောင်တွေမှာ လုံလောက်တဲ့ ဆေးဝါးနဲ့စောင့်ရှောက်မှု ပေးမယ်ဆိုရင် ICRC ကို အကျဉ်းထောင်တွေထဲ ဝင်ခွင့်ပြုရမှာ ဖြစ်ပါတယ်။ \"\nမြန်မာနိုင်ငံမှာ စစ်တပ်က အာဏာသိမ်းပြီးချိန်ကစလို့ ၃ နှစ်ကျော်ကြာ ကာလအတွင်း ဖမ်းဆီးခံခဲ့ရသူ စုစုပေါင်း (၂၇,၅၆၉) ဦးရှိပြီး အဲဒီအထဲ (၂၁,၀၂၆) ဦးကတော့ ထိန်းသိမ်းခံနေရဆဲဖြစ်သလို (၉,၄၇၄) ဦးကတော့ ထောင်ဒဏ်ချမှတ် ခံထားရတယ်လို့ နိုင်ငံရေးအကျဉ်းသားများကူညီစောင့်ရှောက်ရေးအသင်းက အောက်တိုဘာလ ၂၃ ရက်နေ့မှာ သတင်းထုတ်ပြန် ထားပါတယ်ရှင်။",
    "domain": "News",
    "url": "https://burmese.voanews.com/a/7836326.html"
  },
  {
    "id": "6f14ecf5-a235-4ca2-ab67-f451cd6d2cd1",
    "title": "လှိုင်းဘွဲ့တိုက်ပွဲတွေကနေ ဒေသခံ ရာချီ ထိုင်းဘက် တိမ်းရှောင်",
    "text": "ကရင်ပြည်နယ်၊ လှိုင်းဘွဲ့မြို့နယ်ထဲက စစ်ကောင်စီရဲ့ ပူလူတူစခန်းကို ကရင် အမျိုးသား လွတ်မြောက်ရေးတပ် KNLA နဲ့ PDF ပြည်သူ့ကာကွယ်ရေးတပ်တို့ ပူးပေါင်း တိုက်ခိုက်နေကြပြီး စစ်ကောင်စီကလည်း လေကြောင်းကနေ တန်ပြန် ဗုံးကြဲတိုက်ခိုက်နေပါတယ်။ ဒီတိုက်ပွဲတွေကြောင့် မတ်လ ၂ ရက်နေ့မှာ မြန်မာဘက်က စစ်ရှောင် ရာနဲ့ချီပြီး ထိုင်းဘက်ကို ထွက်ပြေးလာကြပြီး ထိုင်းဘက်ကလည်း နယ်စပ်လုံခြုံရေးကို တိုးမြှင့်ထားပါတယ်။ ဗွီအိုအေသတင်းထောက် မအေးအေးမာ သတင်းပေးပို့ထားပါတယ်။\nထိုင်း-မြန်မာ နယ်စပ်နဲ့ နီးတဲ့ ကရင်ပြည်နယ် လှိုင်းဘွဲ့ မြို့နယ်ထဲမှာ စစ်ကောင်စီတပ်တွေနဲ့ KNLA/PDF ပူးပေါင်းတပ်တွေဟာ ဖေဖော်ဝါရီ ၂၆ ရက်နေ့စပြီး တိုက်ပွဲတွေဖြစ်နေတာပါ။ ကရင် အမျိုးသားလွတ်မြောက်ရေးတပ် KNLA နဲ့ PDF ပူးပေါင်းတပ်တွေက စစ်ကောင်စီရဲ့ တပ်စခန်းဖြစ်တဲ့ ပူလူတူစခန်းကို ဒရုန်းနဲ့ စတင်ဗုံးကြဲတိုက်ခိုက်ခဲ့သလို စစ်ကောင်စီဘက်ကလည်း လေယာဉ်တွေနဲ့ အနီးနားက ကျေးရွာတွေဘက်ကို ဗုံးကြဲတိုက်ခိုက်ခဲ့တာပါ။ မတ်လ ၂ ရက်နေ့မှာတော့ တိုက်ပွဲတွေ ဆက်ပြီး ပြင်းထန်တဲ့အတွက် ဒုက္ခသည် ၅၀၀ ကျော် ထိုင်းဘက်ကို ထွက်ပြေးလာခဲ့တယ်လို့ စစ်ဘေးရှောင် ဒုက္ခသည်တွေကို ကူညီပေးနေသူတဦးက ဗွီအိုအေကို ပြောပါတယ်။\n“အခုဖြစ်နေတဲ့နေရာက ထာ့ဆောင်ရမ်းဘက်မှာခင်ဗျ။ ပထမ ပြီးခဲ့တဲ့ ရက်တွေတုန်းကတော့ လေယာဉ်နဲ့ဗုံးကြဲတယ်။ ပြီးခဲ့တဲ့ရက်ကတော့ လူ ၁၀၀ ကျော်ပြေးလာတယ်။ အခု ဆက်တိုက်ပြေးလာတော့ လူ ၅၀၀ ကျော်သွားပြီ။ ပြေးလာတာ။ အဲဒီမှာ ကလေးတွေကော အမျိုသမီးတွေကော ပါတယ်။ အဲဒီမှာ အကူညီတွေ လိုအပ်နေတယ်။ ကျနော်တို့ သွားဖို့ကလည်း စစ်ဆေးရေးဂိတ်တွေ အများကြီးကို ကျော်ဖြတ်ရမှာမို့ ကျနော်တို့ သွားဖို့ ပြင်ဆင်နေပါတယ်။ အဓိကတော့ လေကြောင်းကနေ ဗုံးကြဲတာလည်းပါတယ်။ တိုက်ပွဲတွေကလည်း ဆက်တိုက်ဖြစ်နေတော့ သူတို့ပြေးလာကြတာပါ။”\nမြန်မာနယ်စပ်ဘက်မှာ တိုက်ပွဲပြင်းထန်တဲ့အတွက် ထိုင်းဘက်ကို မတ်လ ၂ ရက်နေ့ ထိ ရောက်ရှိလာတဲ့ စစ်ဘေးရှောင် ၅၅၀ ကျော်လောက် ရှိသွားပြီဖြစ်လို့ ထိုင်းစစ်တပ်က နယ်စပ်မှာ နေရာချထားပြီး အစားအသောက်တွေ ပေးနေရပါတယ်။ မြန်မာဘက်က တိုက်ပွဲတွေ၊ လေကြောင်း တိုက်ခိုက်မူတွေကြောင့် ထိုင်းဘက်ကတော့ နယ်စပ်မှာ လုံခြုံရေးတွေ တင်းကြပ်စွာ ချထားကြောင်း Naresuan Task Force က တပ်မှူး Maitri Chupreecha က ပြောပါတယ်။\n\"အခု တိုက်ပွဲဖြစ်တဲ့နေရာဟာ ထိုင်းနဲ့ အနီးဆုံး မြန်မာဘက်ကမ်းမှာ ဖြစ်နေတာပါ။ ထိုင်းနိုင်ငံ နယ်ခြားနဲ့ ကီလိုမီတာ ၈၀၀ လောက်သာ ကွာဝေးပါတယ်။ ထိုင်းစစ်တပ်အနေနဲ့ ကတော့ ထိုင်း ပြည်သူတွေရဲ့ အသက်အန္တရာယ် လုံခြုံရေးနဲ့ ထွက်ပြေးလာကြတဲ့ မြန်မာနိုင်ငံသားတွေကို ကာကွယ်ပေးဖို့ဖြစ်ပါတယ်။ နောက်တခုကတော့ လက်နက်ကိုင်အင်အားစုတွေ ထိုင်းဘက်ကို ဝင်မလာအောင်လည်း သတိထား စောင့်ကြည့်နေပါတယ်လို့\" ပြောသွားခဲ့ပါတယ်။",
    "domain": "News",
    "url": "https://burmese.voanews.com/a/knla-and-pdf-attack-on-a-militart-post-in-hline-bwe/7994499.html"
  },
  {
    "id": "cc384ee0-7aed-4bf9-a0b4-913756d41403",
    "title": "စစ်တပ်လေကြောင်းတိုက်ခိုက်မှု ကျောက်ဖြူနဲ့ စစ်တွေမှာ အိမ်တွေမီးလောင်",
    "text": "ရခိုင်ပြည်နယ် ကျောက်ဖြူမြို့နယ်နဲ့ စစ်တွေမြို့နယ်ထဲမှာ စစ်တပ်နဲ့ အာရက္ခတပ်တော် AA ကြား တိုက်ပွဲတွေ ဆက်ဖြစ်နေတာနဲ့အတူ စစ်တပ်လေကြောင်းတိုက်ခိုက်မှုကြောင့် ကျေးရွာတချို့ မီးလောင်ပျက်စီးသွားခဲ့ပါတယ်။\nကြာသပတေးနေ့ နေ့လည်ပိုင်းက ကျောက်ဖြူမြို့နယ်ထဲက ဦးကင်းကျေးရွာကို စစ်တပ်က ဒရုန်းနဲ့ ဗုံးကြဲခဲ့တာကြောင့် နေအိမ် (၁၄၀) နီးပါး မီးလောင်ပျက်စီးခဲ့တယ်လို့ ဒေသခံတွေက ပြောပါတယ်။ ဦးကင်းကျေးရွာမှာ အိမ်ခြေ (၁၇၀) ကျော်ရှိပြီး စစ်ကောင်စီရဲ့ ဓညဝတီရေတပ်ဌာနချုပ်နဲ့ (၃) မိုင် လောက်အကွာမှာ တည်ရှိပါတယ်။ အဲဒီကျေးရွာတွေအနီးမှာ စစ်တပ်နဲ့ AA ကြား ဖေဖော်ဝါရီ လကုန်ပိုင်းလောက်ကတည်းက နှစ်ဘက်တိုက်ပွဲတွေ စတင်ခဲ့တာပါ။\nရခိုင်ပြည်နယ် စစ်တွေမြို့နယ်ထဲက ဝါဘိုကျေးရွာပေါ်ကိုလည်း စစ်တပ်က မနေ့ မနက်ပိုင်းက လေကြောင်းကနေ ဗုံးကြဲခဲ့တာကြောင့် နေအိမ် (၃၀) ကျော် ပျက်စီးခဲ့တယ်လို့ ဒေသတွင်း သတင်းတွေမှာ ဖော်ြပထားတာတွေ့ရပါတယ်။ စစ်တပ်ရဲ့ လေကြောင်းပစ်ခတ်မှုကြောင့် နေအိမ်တွေ မီးလောင်ပျက်စီးသွားတာနဲ့ ပတ်သက်ပြီး အာရက္ခတပ်တော် AA ဘက်က သတင်းထုတ်ပြန်ထားတာ မရှိသေးသလို စစ်ကောင်စီဘက်ကလည်း သတင်းတစုံတရာ ထုတ်ပြန်ခြင်း မရှိပါဘူး။\nလက်ရှိတိုက်ပွဲတွေဖြစ်နေတဲ့ရခိုင်မှာ စစ်ကောင်စီက တိုက်ပွဲနဲ့ မသက်ဆိုင်တဲ့ လူနေကျေးရွာတွေ ဈေး၊ စာသင်ကျောင်း၊ ဆေးရုံတွေနဲ့ ဘာသာရေး အဆောက်အဦးတွေကို မကြာခဏဆိုသလို လေကြောင်း ကနေ ဗုံးကြဲတိုက်ခိုက်နေတာတွေကြောင့် အရပ်သားသေဆုံးဒဏ်ရာရတာတွေနဲ့ နေအိမ်တွေ မီးလောင် ပျက်စီးတာတွေအများအပြားရှိနေတယ်လို့ အာရက္ခတပ်တော် AA ဘက်က ပြောထားပါတယ်။",
    "domain": "News",
    "url": "https://burmese.voanews.com/a/rakhine-airstrike-kyaukphyu-homes-burnt-down-by-bombs/8002379.html"
  },
  {
    "id": "1535205c-bd4e-4d98-958e-3e0b6cf3cb03",
    "title": "\"ရခိုင်ပဋိပက္ခကြား အိုးမဲ့အိမ်မဲ့ ၅ သိန်း ၇ သောင်းနီးပါးရှိ\" - UNOCHA",
    "text": "ရခိုင်ပြည်နယ်အတွင်း လက်နက်ကိုင်ပဋိပက္ခတွေကြား ပြီးခဲ့တဲ့ လပိုင်းတွေအတွင်း နောက်ထပ် ခန့်မှန်းခြေ လူ ၃ သိန်း ၆ သောင်း လောက် အိုးမဲ့အိမ်မဲ့ထွက်ပြေးကြရတဲ့အတွက် အခုဆိုရင် နေရပ်စွန့်ခွား ထွက်ပြေးနေရတဲ့ အရေအတွက် ၅ သိန်း ၇ သောင်း နီးပါး ရှိလာတဲ့အကြောင်း ကုလသမဂ္ဂ လူသားချင်းစာနာမှုဆိုင်ရာ ညှိနှိုင်းဆက်သွယ်ရေးရုံး UNOCHA က သတင်းထုတ်ပြန်ပါတယ်။\n၂၀၂၃ ခုနှစ် နိုဝင်ဘာလကတည်းက ရခိုင်ပြည်နယ်အတွင်း မြို့နယ် ၁၇ မြို့နယ်ရှိတဲ့အထဲ ၁၆ မြို့နယ်မှာ ပဋိပက္ခတွေ ဆက်လက်ဖြစ်ပွားနေပြီး အနီးနားမှာရှိတဲ့ ချင်းပြည်နယ်တောင်ပိုင်း ပလက်ဝမြို့နယ်က လူတွေလည်း အိုးအိမ်စွန့်ခွာထွက်ပြေးနေရပါတယ်။\nအာရက္ခတပ်တော် AA နဲ့ မြန်မာစစ်တပ်အကြား ရခိုင်ပြည်နယ်တောင်ပိုင်းမှာ တိုက်ပွဲတွေ ဆက်လက်ဖြစ်ပွားနေတဲ့အတွက် လုံခြုံရေးအခြေအနေ ပိုဆိုးဝါးလာနေတာကို UNOCHA အဖွဲ့က သတင်းထုတ်ပြန်ထားတာပါ။\nရခိုင်ပြည်နယ်အတွင်း တိုက်ပွဲတွေနဲ့အတူ နိုင်ငံတဝှမ်း ပဋိပက္ခတွေကြား မြန်မာနိုင်ငံ အနောက်မြောက်ပိုင်းနဲ့ အရှေ့တောင်ပိုင်း ဒေသအပါ လူ ၃ သန်းခွဲလောက် အိုးမဲ့အိမ်မဲ့ ထွက်ပြေးနေရပြီး ပြီးခဲ့တဲ့တနှစ်ကျော်ကထက် တသန်းခွဲလောက် ပိုတိုးလာနေတာကို ကုလသမဂ္ဂအေဂျင်စီက ထောက်ပြထားပါတယ်။\nသက်ဆိုင်ရာ လက်နက်ကိုင်အဖွဲ့အစည်းတွေအနေနဲ့ အရပ်သားတွေကို ကာကွယ်ဖို့၊ နိုင်ငံတကာ လူသားချင်းစာနာမှုဆိုင်ရာ ဥပဒေတွေကို လေးစားလိုက်နာဖို့နဲ့ အကူအညီပေးနေတဲ့ အဖွဲ့အစည်းတွေက ဝန်ထမ်းတွေကို အန္တရာယ်မဖြစ်အောင် အာမခံဖို့လည်း UNOCHA အဖွဲ့က တောင်းဆိုထားပါတယ်။",
    "domain": "News",
    "url": "https://burmese.voanews.com/a/unocha-rakhine-displacement/7912205.html"
  },
  {
    "id": "b7905fea-129d-409e-b42e-5015497c3086",
    "title": "မြန်မာ့အရေး ဘုံသဘောတူညီချက်တွေ အောင်မြင်မှုမရသေး (ဖိလစ်ပိုင်သမ္မတ)",
    "text": "မြန်မာ့အရေး ဖြေရှင်းဖို့ အာဆီယံက ချမှတ်ထားတဲ့ ဘုံသဘောတူညီချက် ၅ ရပ်ကို ဆက်လက် အကောင်အထည်ဖော်ရေး အခိုင်အမာ ရပ်တည်ပေမဲ့၊ အခုအချိန်အထိ အောင်မြင်မှု မရှိသေးကြောင်း ဖိလစ်ပိုင် သမ္မတက ပြောလိုက်ပါတယ်။\nဘရူနိုင်းနိုင်ငံမှာ ချမှတ်ခဲ့တဲ့ ဘုံသဘောတူညီချက် ၅ ရပ်ဟာ မြန်မာနိုင်ငံမှာ အခြေအနေတွေ ပြောင်းလဲအောင် မလုပ်နိုင်သေးဘူး ဆိုတာကို ဝန်ခံရလိမ့်မယ်လို့ ဖိလစ်ပိုင်သမ္မတ Ferdinand Marcos Jr. က ဒီနေ့ လာအိုနိုင်ငံမှာ သတင်းထောက်တွေကို ပြောလိုက်တာပါ။\nဘုံသဘောတူညီချက်တွေ ရှေ့ဆက်အကောင်အထည်ဖေါ်နိုင်အောင် နောက်ထပ် မဟာဗျုဟာသစ်တခု ချမှတ်ရေး ဆွေးနွေးနိုင်အောင် ကြိုးစားနေဆဲဖြစ်တယ်လို့လည်း ပြောပေမဲ့ အသေးစိတ်ကိုတော့ မပြောပါဘူး။\nဘုံသဘောတူညီချက်တွေ မအောင်မြင်တာအပြင် လူ့အခွင့်အရေးအခြေအနေ တိုးတက်မှု မရှိတဲ့အတွက် နိုင်ငံရေးအရ ကိုယ်စားမပြုတဲ့ ကိုယ်စားလှယ်ကိုပဲ တက်ရောက်ခွင့်ပြုဖို့ အာဆီယံအဖွဲ့ကြီးက ဆုံးဖြတ်ထားပါတယ်။ လာအိုနိုင်ငံက အာဆီယံ အစည်းအဝေးကိုတော့ ၃ နှစ်အတွင်း ပထမဆုံးအကြိမ်အဖြစ် စစ်ကောင်စီက ကိုယ်စားလှယ်အဖြစ် နိုင်ငံခြားရေးဝန်ကြီးဌာန အမြဲတမ်းအတွင်းဝန် ဦးအောင်ကျော်မိုး ကို စေလွှတ်ခဲ့တာပါ။ NUG အမျိုးသားညီညွတ်ရေး အစိုးရကတော့ စစ်ကောင်စီ နိုင်ငံခြားရေးဝန်ကြီးဌာန အရာရှိတဦး အခုလို ထိပ်သီးအစည်းအဝေးမှာ ပါဝင်တက်ရောက်တာကို ကန့်ကွက်ထားပါတယ်။",
    "domain": "News",
    "url": "https://burmese.voanews.com/a/philippines-president-said-asean-five-point-consensus-failed/7815959.html"
  },
  {
    "id": "109581cc-e8b2-4aaa-a6b3-fb54343d64f1",
    "title": "ကျားဖြန့်ဂိုဏ်းတွေမှာ ခိုင်းစေခံရသူတွေလွတ်မြောက်ရေး မိသားစုတွေအကူအညီတောင်းခံ",
    "text": "ထိုင်းနိုင်ငံနဲ့နယ်စပ် မြန်မာနိုင်ငံ မြဝတီခရိုင်ထဲက ကျားဖြန့်လို့ခေါ်တဲ့ အွန်လိုင်းငွေလိမ်ဂိုဏ်းတွေထံ ရောင်းစားခံရသူတွေ ပြန်လည်လွတ်မြောက်ရေး သက်ဆိုင်ရာသံရုံးတွေကကူညီကြဖို့ မိသားစုဝင်တွေ အကူညီတောင်းခံနေကြပါတယ်။ မကြာသေးခင်ကလည်း ငွေလိမ်ဂိုဏ်းတွေလက်က ပြန်လွတ် လာသူတွေရှိပေမဲ့ အများအပြား ကျန်နေသေးတယ်လို့လည်း ပရဟိတဝန်ထမ်းတွေက ပြောပါတယ်။\nငွေလိမ်ဂိုဏ်းတွေမှာ ပိတ်မိနေသူတွေ လွတ်မြောက်ရေး ကြိုးပမ်းနေတဲ့အခြေအနေကိုတော့ ဗွီအိုအေ မြန်မာပိုင်းသတင်းထောက် မအေးအေးမာ ထိုင်းနိုင်ငံကနေ သတင်းပေးပို့ထားပါတယ်။\nထိုင်း-မြန်မာနယ်စပ်မြ၀တီခရိုင်ထဲက လိမ်လည်ဂိုဏ်းတွေကနေ ထွက်ပြေးလာသူတွေရှိသလို ဒီရက်ပိုင်းမှာပဲကူညီကယ်ဆယ်ဖို့ သတင်းအချက်အလက်ပေးလာသူတွေရှိကြောင်း ယူဂန်ဒါ အပါအဝင် နိုင်ငံခြားသားအတော်များများကို ကယ်ဆယ်ရာမှာပါဝင်ခဲ့တဲ့ ပရဟိတသမားကိုမောင်ထွန်းက VOA ကို အခုလိုပြောပြပါတယ်။\n“ကျနော့်ဆီမှာ အချက်အလက်ရှိတဲ့သူတွေကတော့ ဖလူးတို့၊ အင်ကြင်းမြိုင်တို့၊ KK Park 1. 2.3၊ ဝင်ညာ ဒီကုမ္ပဏီတွေအကုန်လုံးမှာက ဖိလစ်ပိုင်ရှိတယ်။ အင်ဒိုနီးရှား၊ မလေးရှားရှိတယ်။ ဗီယက်နမ် စသဖြင့် နိုင်ငံအများကြီးပဲ။ ကင်ညာ၊ အီသီယိုးပီးယားတွေလည်း အများကြီးရှိတယ်။ အီသီယိုးပီးယား ကတော့ ထိုင်းမှာလည်း သူတို့သံရုံးမရှိဘူး၊ သူတို့ကို ကယ်ဆယ်ပေးမယ့်သူမရှိဘူး။ သူတို့တွေကို တရုတ်တွေက ညှဥ်းပန်းနှိပ်စက်မှုတွေအများဆုံးခံရသူတွေဖြစ်တယ်။ အဲဒီမှာ အားလုံးကတော့ နှိပ်စက်ခံရတာပါပဲ။ ဖလူးတို့ အဲဒီတလျှောက်မှာ KK Park မှာဆို ညှဥ်းပန်းနှိပ်စက်တာကတော့ တချို့တွေဆို အရိုးတွေ၊ နံရိုးတွေကျိုးသွားတဲ့အထိဖြစ်ကြတယ်။ အဲဒီလို အပြစ်ပေးတာတွေ၊ ညှဥ်းပန်းတာတွေလုပ်လေ့ရှိတယ်။”\nလိမ်လည်ဂိုဏ်းကနေ ပြန်လွတ်မြောက်လာသူတဦးပြောပြချက်အရ တရုတ်နိုင်ငံသားတွေဆိုရင်တော့ ကတုံး,တုံးတာ၊ လက်ချောင်းထိပ်လေးတွေကို လှီးဖြတ်တာတွေလုပ်လေ့ရှိတယ်လို့လည်း ဆိုပါတယ်။\nလိမ်လည်ဂိုဏ်းတွေဆီ ရောက်သွားသူတွေဟာ တခြားသူတွေကိုလိမ်လည်ဖို့အတွက် လေ့ကျင့် သင်ကြားပေးခံရသလို သတ်မှတ်ထားတဲ့ငွေကို လိမ်လည်မရှာဖွေနိုင်ဘူးဆိုရင် အပြစ်ပေးတာတွေ နှိပ်စက်ညှဥ်းပန်းတာတွေခံရတယ်လို့လည်း သူကဆက်ပြောပြပါတယ်။\n“သူတို့က Target ရှိတယ်။ ဥပမာ တလကို ဒေါ်လာ ငါးသောင်းရှာရမယ်ဆိုပါတော့၊ အဲဒီမှာနေခဲ့ရတဲ့ သားကောင်တွေပြောပြတာပါ။ သူတို့ပြောတာကတော့ အဲဒီ Target ကိုမပြည့်ဘူးဆိုရင် သူတို့ အနေနဲ့ ညှဥ်းပန်းနှိပ်စက်ခံရတယ်။ ပေးမအိပ်ဘူး၊ သူတို့ တနေ့ကို နှစ်နာရီ သုံးနာရီလောက်ပဲ ပေးအိပ် တယ်။ အဲဒါထက်ဆိုးတာက သုံးလလောက်ဆို သူတို့ကို အမှောင်ခန်းထဲမှာ ထားပြီး နှိပ်စက်ညှင်းပမ်းတာတွေရှိတယ်လို့ ပြောပြကြပါတယ်။”\nအခုလိုကူညီကယ်ဆယ်ရေးလုပ်တဲ့အခါမှာ လိမ်လည်ဂိုဏ်းတွေကလွတ်မြောက်အောင် လူတွေကို ကယ်ဆယ်ရတာမလွယ်ကူဘူးလို့လည်း ဆိုပါတယ်။\nထိုင်းဘက်ကသက်ဆိုင်ရာစစ်တပ် လ၀က အထူးစုံစမ်းရေးအဖွဲ့တွေနဲ့ လက်တွဲ လုပ်ဆောင်ရကြောင်းကိုလည်းပြောပြပါတယ်။\n“နိုင်ငံခြားသားဖြစ်တဲ့အခါမှာ ကျနော်တို့ကယ်ဆယ်တဲ့အခါမှာ ထိလွယ်ရှလွယ်ဖြစ်တာတွေရှိတယ်။ ကျနော်တို့ကိုယ်တိုင်ကလည်း ကယ်ဆယ်ရေးလုပ်ရာကနေ လူကုန်ကူးဖြစ်သွားမှာကိုစိုးရိမ်တယ်။ ဒီအတွက် ထိုင်းဘက်က လူကြီးတွေကိုညှိနှိုင်းဆွေးနွေးပြီး ကယ်ဆယ်ခဲ့တဲ့လူတွေ ရောက်လာပြီ ဆိုရင်လည်း ကျနော်တို့က ထိုင်းစစ်တပ်တို့၊ လ၀ကတွေ၊ DSI တို့၊ မြို့နယ် ခရိုင်အုပ်ချုပ်ရေးမှူးတို့ကို စာတင်ပြီး ကျနော်တို့က ကူညီကယ်ဆယ်ရတယ်။ လူဦးရေများရင်များသလို လုပ်ရတာဖြစ်ပါတယ်။”\nဒီရက်ပိုင်းမှာပဲ ကင်ညာနိုင်ငံသားတဦးဟာ မဲဆောက်ဘက်ကို ထွက်ပြေးလာခဲ့ပြီး ညှဥ်းပန်းနှိပ်စက် ခံရတဲ့ အကြာင်းတွေကို ဖွင့်ဟပြောဆိုခဲ့ပါတယ်။ အလားတူ ပါကစ္စတန်နိုင်ငံသား ငါးဦးကလည်း သူတို့ကို ကယ်ဆယ်ဖို့အကူညီတောင်းခံတာတွေလည်း ရှိခဲ့ပါတယ်။ နယ်ခြားစောင့်တပ်နဲ့ DKBA (ဒီမိုကရေစီ အကျိုးပြုကရင်တပ်မတော်) ထိန်းချုပ်ရာနယ်မြေတွေမှာ ရှိနေတဲ့ လိမ်လည်ဂိုဏ်းတွေရဲ့ သားကောင်တွေကို တလကို လူ (၁,၀၀၀) နှုံးနဲ့ပြန်လွှတ်ပေးဖို့ရှိတယ်လို့လည်း နယ်ခြားစောင့်တပ်က ပြောဆိုထားပြီး ဒီရက်ပိုင်းမှာပဲနောက်ထပ် လူ ၆၀ လောက် ထပ်ပြီးလွှတ်ပေးမယ်လို့ဆိုပါတယ်။ ဖေဖေါ်ဝါရီလ ၆ ရက်နေ့ကတော့ တရုတ်နိုင်ငံသား ၃၉ ဦးအပါအဝင် လူ ၆၁ဦးကို နယ်ခြားစောင့်တပ်က ထိုင်းစစ်တပ်ကိုပြန်လွှဲပြောင်းပေးခဲ့ပါတယ်။",
    "domain": "News",
    "url": "https://burmese.voanews.com/a/shwe-kokko-myawaddy-online-scammer-victims-/7970468.html"
  },
  {
    "id": "398ea24d-2949-470c-9762-73030cfe92b4",
    "title": "တရုတ်မြန်မာနယ်စပ် ကျယ်ဂေါင်ဂိတ် ယူနန်အစိုးရပိတ်ပင်",
    "text": "ရှမ်းပြည်နယ်မြောက်ပိုင်း မူဆယ်မြို့ကို တနိုင်တပိုင်တင်သွင်းနေတာတွေကို တနင်္လာနေ့ကစပြီး ခွင့်မပြုတော့ဘူးလို့ ယူနန်ပြည်နယ်၊ ရွှေလီမြို့ ပြည်သူ့အစိုးရဂိတ်ဆိုင်ရာ ရုံးခန်း တာဝန်ရှိသူတွေက ထုတ်ပြန်ပါတယ်။\nတရုတ်-မြန်မာ နယ်စပ်ဂိတ်အားလုံးကို တရုတ်က အောက်တိုဘာလ ၁၈ ရက်နောက်ပိုင်းမှာ ပိတ်လိုက်ပေမဲ့ မူဆယ်ဂိတ်ကိုတော့ အစားအသောက် တနိုင်တပိုင် သယ်ယူလို့ရအောင် တရုတ်ဘက်က ချန်ထားခဲ့တာပါ။ အခုတော့ ဒီဂိတ်ကိုလည်း နိုဝင်ဘာလ ၁၁ရက်ကစပြီး ပိတ်လိုက်တယ်လို့ မူဆယ်မြို့က လုပ်ငန်းရှင်တဦးက ပြောပါတယ်။\n\"ကြေညာချက်နဲ့ ပိတ်ထားတာကို လောလောဆယ် ထုတ်တဲ့သူတွေကတော့ ကျယ်ဂေါင်ထဲမှာ ဆိုင်တွေရော၊ ကားတွေရော ပိတ်ပြီးတော့ အစီး ၁၀၀ ကျော်လောက် တန်းစီနေတယ်၊ ဖွင့်ပေးမလား ဖွင့်ပေးမလားပေါ့နော် အဲလိုမျိုးပေါ့။ လက်ရှိ အခြေအနေတော့ ဆိုးဆိုးဝါးဝါး မရှိပါဘူး၊ စားဆီ နောက်ဓာတ်ဆီ အဲဒီအပိုင်းလောက်ပေါ့ လောလောဆယ် အခက်အခဲရှိတယ်။ ပိတ်ပြီးတော့ ဆင်ဖြူပေါက်ကို အဝင်အထွက်၊ အပိတ်အဆို့ အပြီးလုပ်မယ်ပေါ့။ ပြီးရင် ဟိုဘက် မန်ဝိန်းကြီးပေါက်မှာတော့ ကုန်ကားကြီးတွေ ပြန်ပြီး ပေးထွက်မယ်လို့တော့ သတင်းတွေထွက်နေတယ် ဗျ။\"\nနယ်စပ်မြို့တွေမှာ တရုတ်ဘက်က စားသောက်ကုန်တွေ မဝင်လာတော့ပေမဲ့ လောလောဆယ်တော့ မသိသာသေးကြောင်း ဒေသခံတချို့က ဗွီအိုအေကို ပြောပါတယ်။ တရုတ်ကျယ်ဂေါင်မြို့ကနေ မြန်မာဘက် မူဆယ်ဘက်ကို ထွက်မယ်ဆိုရင် အိမ်စီးကား၊ လက်တွန်းလှည်း၊ ဆိုင်ကယ်၊ သုံးဘီးဆိုင်ကယ် ဒါတွေကို အသုံးမပြုဖို့လည်း တရုတ်ဘက်က သတိပေးထားပါတယ်။ ဒေသခံတဦးက အခုလိုပြောပါတယ်။\n\"'လူအဝင်အထွက်တော့ မပိတ်ဘူး၊ ဒါပေမဲ့ လူထဲမှာ အဝတ်တထည် ကိုယ်တခုပဲ သူကခွင့်ပြုတာ၊ အနွေးထည် နှစ်ထည်၊ သုံးထည်ပါလည်း မရဘူး။ မူဆယ်ကနေ အဝင်အထွက်ကတော့ ရတယ် အဝင်လည်းရတယ်၊ အထွက်လည်းရတယ်။ အဲဒါတော့ သိပ်မကြည့်ဘူး။\"\nလက်ရှိမှာတော့ ယာယီ တပတ်နေထိုင်ခွင့်ကတ်နဲ့ တရုတ်ရွှေလီမြို့မှာ အလုပ်သွားလုပ်တဲ့ မြန်မာတွေ အများအပြား ရှိနေတုန်ဖြစ်ပါတယ်။ တရုတ်နဲ့ထိစပ်နေတဲ့ မြန်မာနယ်စပ်မှာ စစ်ရေးကျယ်ပြန့်လာတဲ့အတွက် တရုတ်က တိုင်းရင်းသား လက်နက်ကိုင်တွေကို ဖိအားပေးတဲ့အနေနဲ့ နယ်စပ်ဂိတ်အားလုံးနီးပါးကို အောက်တိုဘာလ ၁၈ရက်နောက်ပိုင်းမှာ တခုပြီးတခု ပိတ်လာခဲ့တာပါ။ တရုတ်ဘက်က တင်သွင်းကုန်မှန်သမျှ အထူးသဖြင့် လျှပ်စစ်ပစ္စည်းနဲ့ စက်သုံးဆီကို ပိတ်လိုက်တာဖြစ်ပါတယ်။ အခုဆိုရင် ကချင်နဲ့ ရှမ်းမြောက်က နယ်စပ်မြို့တချို့မှာ ဓာတ်ဆီတလီတာကို ကျပ် ၁၀,၀၀၀ အထက်ကို ရောက်နေတယ်လို့ ဒေသခံတွေက ပြောပြခဲ့တာပါ။",
    "domain": "News",
    "url": "https://burmese.voanews.com/a/china-close-trade-route-with-myanmar/7860075.html"
  },
  {
    "id": "c5f78e1b-c88c-4e88-a8d2-1f4bd576e79a",
    "title": "ကရင်နီဒေသ ၁၁၁၁ စစ်ဆင်ရေး နှစ်ပတ်လည် သုံးသပ်ချက်",
    "text": "ကရင်နီဒေသမှာ (၁၁၁၁) လို့ အမည်ပေးထားတဲ့ စစ်ဆင်ရေး စတင်ခဲ့တဲ့ တနှစ်တာကာလအတွင်း စစ်ကောင်စီ တပ်စခန်းအများအပြားကို ထိန်းချုပ်နိုင်ခဲ့တယ်လို့ တော်လှန်ရေး အင်အားစုတွေက ပြောလိုက်ပါတယ်။ မြို့ပေါင်း ၇ မြို့က စစ်ကောင်စီရဲ့ စစ်ရေးအရ အရေးပါတဲ့ ရှေ့တန်းတပ်စခန်းတွေ အပါအဝင် ဗျုဟာကျတဲ့ နေရာတွေကို ထိန်းချုပ်နိုင်ခဲ့ကြောင်း ကရင်နီအမျိုးသားများ ကာကွယ်ရေးတပ်(KNDF) က ဗွီအိုအေကို ပြောပါတယ်။ ကရင်နီဒေသ စစ်ဆင်ရေးနှစ်ပတ်လည် သုံးသပ်ချက်နဲ့ ပတ်သက်လို့ ရန်ကုန်ကသတင်းပေးပို့ ထားတာကို အခြေခံပြီး မဆုမွန် တင်ပြထားပါတယ်။\n(၁၁၁၁) တစ်လေးလုံးစစ်ဆင်ရေးအဖြစ် ၂၀၂၃ ခုနှစ် နိုဝင်ဘာလ ၁၁ ရက်နေ့က စတင်ခဲ့တဲ့ ကရင်နီတပ်ရေးပူးပေါင်းတပ်ဖွဲ့တွေရဲ့ မြို့သိမ်းတိုက်ပွဲဟာ ၂၀၂၄ နိုဝင်ဘာလ ၁၁ရက်နေ့က တစ်နှစ်တင်းတင်းပြည့်သွားခဲ့ပါပြီ။ ဒီ(၁၁၁၁) စစ်ဆင်ရေးအတွင်း စစ်ကောင်စီတပ်ရဲ့ လက်နက်ကြီးနဲ့ လေကြောင်း ခုခံ တိုက်ခိုက်မှုကြောင့် ကရင်နီတပ်ရေးပူးပေါင်းတပ်ဖွဲ့ဘက်က ဆုံးရှုံးမှုတွေ ရှိသလို အောင်မြင်မှုတွေလည်း အများကြီးရရှိခဲ့ကြတယ်လို့ ကရင်နီအမျိုးသားများ ကာကွယ်ရေးတပ်(KNDF) ကပြောပါတယ်။\n(၁၁၁၁) စစ်ဆင်ရေးအတွင်း ကယားပြည်နယ် ဒေသအခေါ် ကရင်နီဒေသက မြို့ ပေါင်း ၇ မြို့ နဲ့ စစ်ကောင်စီတပ်ရဲ့ စစ်ရေးအရ အရေးပါတဲ့ ရှေ့တန်းတပ်စခန်း အားလုံးနီးပါး သိမ်းပိုက်နိုင်ခဲ့တယ်လို့ ကရင်နီအမျိုးသားများ ကာကွယ်ရေးတပ်(KNDF) ဗဟိုပြန်ကြားရေး တာဝန်ရှိသူ တာအယ်စိုးက ဗွီအိုအေကို ပြောပါတယ်။\n“ တစ်လေးလုံးစစ်ဆင်ရေး နောက်ပိုင်းမှာ မြို့ ၇မြို့လောက်ကို တော်လှန်ရေးတပ်ဖွဲ့တွေ ထိန်းချုပ်နိုင်ခဲ့တယ်ပေ့ါနော်။ စစ်ကောင်စီရဲ့ တပ်စခန်းတွေ တော်တော်များများကိုလည်း သိမ်းပိုက်နိုင်ခဲ့တာပေါ့နော်။”\nကရင်နီတော်လှန်ရေးပူးပေါင်းတပ်ဖွဲ့က သိမ်းပိုက် ထိန်းချုပ်ထားနိုင်တဲ့ မြို့ပေါင်း ၇ မြို့ ကတော့ ဒီးမော့ဆို၊ နန်းမယ်ခုံ၊ မယ်စဲ့၊ ရှားတော၊ ရွာသစ်၊ မော်ချီးနဲ့ မိုးဗြဲမြို့ တွေဖြစ်ပြီး လက်ရှိ ဒေသအုပ်ချုပ်ရေးလုပ်ငန်းနဲ့ ယန္တယားလုပ်ငန်းတွေ စတင်လုပ်ဆောင်နေပြီးလို့ ကရင်နီပြည်ကြားကာလ အုပ်ချုပ်ရေးကောင်စီ(IEC) ရဲ့ အတွင်းရေးမှူး(၂) ကိုဗညားက ဗွီအိုအေကို ပြောထားပါတယ်။\nကရင်နီတော်လှန်ရေး ပူးပေါင်းတပ်ဖွဲ့က ဒီမြို့ ပေါင်း ၇ မြို့ကို နယ်မြေစိုးမိုးနိုင်တဲ့ အပြင် စစ်ကောင်စီတပ်ရဲ့ စစ်ရေးအရ အရေးပါတဲ့ ရှေ့တန်းတပ်စခန်း အားလုံးနီးပါး တိုက်ခိုက် သိမ်းပိုက်နိုင်ခဲ့သလို စားနပ်ရိက္ခာနဲ့ စစ်အင်အားဖြည့်တင်းပေးတဲ့ ထောက်ပို့လမ်းကြောင်းတွေ အားလုံး ဖြတ်တောက်သွားအောင် တိုက်ခိုက်နိုင်ခဲ့တယ်လို့ KNDF ဗဟိုပြန်ကြားရေး တာဝန်ရှိသူ တာအယ်စိုးက ဗွီအိုအေကို ပြောပါတယ်။\n“အထူးသဖြင့် စစ်ကောင်စီရဲ့ ရှေ့တန်း တပ်စခန်းတွေ အားလုံးနီးပါးကို ကျနော်တို့ သိမ်းပိုက်နိုင်ခဲ့တယ်ပေါ့နော်။ အခုတော့ စစ်ကောင်စီဘက်က မြို့အခြေစိုက် တပ်စခန်းတွေပဲ ကျန်တော့တဲ့ အနေအထားမျိုးဖြစ်တယ်။ မြို့နဲ့အနီးတဝိုက်မှာပဲ စစ်ကောင်စီတပ်စခန်းအနီးတဝိုက် လောက်ကိုပဲ စစ်ကောင်စီက လှုပ်ရှားနိုင်တော့တဲ့အနေအထားမျိုးဖြစ်တယ်။ စစ်ကောင်စီရဲ့ ထောက်ပံ့လမ်းကြောင်းတွေ အားလုံးကို ကျနော်တို့ ဖြတ်တောက်နိုင်ခဲ့တယ်ပေါ့နော်။ အထူးသဖြင့် လွိုင်ကော်၊ ဒီးမော့ဆို၊ ဖရူဆို၊ ဘောလခဲ၊ ဖာဆောင်း အဲ့ဒီထောက်ပို့လမ်းကြောင်းတွေ အားလုံးကို ဒါကျနော်တို့ ဖြတ်တောက်နိုင်ခဲ့တယ်ပေါ့နော်။”\nKNDF ရဲ့ နောက်ဆုံးထုတ်ပြန်ချက်အရ (၁၁၁၁) စစ်ဆင်ရေးအတွင်းမှာ ကာကင်းစခန်းတွေ ကုန်းစခန်းတွေ စတဲ့ စစ်ကောင်စီတပ်ရဲ့ စခန်း ၆၅ ခု ထက်မနည်း သိမ်းပိုက်နိုင်ခဲ့တယ်လို့ ပြောဆိုထားပါတယ်။\nစစ်ကောင်စီဘက်က မြေပြင်ထောက်ပို့ရေးလမ်းကြောင်း ဖြတ်တောက်သွားတဲ့အတွက် စစ်ရေးပစ်မှတ်မဟုတ်တဲ့ ရွာခံနဲ့ စစ်ဘေးဒုက္ခသည်တွေ နေထိုင်တဲ့နေရာတွေကို စစ်ကောင်စီက လက်နက်ကြီးနဲ့ လေကြောင်း တိုက်ခိုက်မှုတွေက ဆက်တိုက်လုပ်လာနေတာမို့ စိုးရိမ်ကြောက်လန့်နေကြတဲ့အကြောင်း ကရင်နီပြည်ကြားကာလ အုပ်ချုပ်ရေးကောင်စီ(IEC)က ပြောပါတယ်။\nနယ်မြေ အများစုမှာ ကရင်နီတော်လှန်ရေး ပူးပေါင်းတပ်ဖွဲ့က ထိန်းချုပ်နိုင်ပေမယ့် မြေမြှုပ်မိုင်း၊ လက်နက်ကြီးနဲ့ လေကြောင်း အန္တရာယ်ကြောင့် စစ်ပြေးဒုက္ခသည်အများစုက နေရပ်ပြန်နိုင်ဖို့ အလှမ်းဝေးနေဆဲဖြစ်ပါတယ်။ စစ်ကောင်စီရဲ့ လက်နက်ကြီးနဲ့ လေကြောင်းဗုံးကြဲမှုကြောင့် ပြီးခဲ့တဲ့ အောက်တိုဘာ ၃၁ရက်နဲ့ နိုဝင်ဘာ ၈ရက်နေ့ ၂ရက်အတွင်း ဖယ်ခုံမြို့နယ်နဲ့ လွိုင်ကော်မြို့နယ်မှာ ကလေးငယ်အပါအဝင် အရပ်သား ၉ ဦးထက်မနည်း သေဆုံးခဲ့ပါတယ်။\n(၁၁၁၁) စစ်ဆင်ရေး ကာလအတွင်း ကယားပြည်နယ်အခြေအနေ စစ်ကောင်စီဘက်က တုန့်ပြန်ချက်ရရှိဖို့ စစ်ကောင်စီရဲ့ ကယားပြည်နယ်အစိုးရအဖွဲ့ ပြောရေးဆိုခွင့်ရှိသူ လက်ထောက်ညွှန်ကြားရေးမှူး ဦးဇာနည်မောင် ကို ဗွီအိုအေ တယ်လီဖုန်းနဲ့ ဆက်သွယ်ခဲ့ပေမယ့် လက်ခံပြောဆိုတာမရှိပါဘူး။",
    "domain": "News",
    "url": "https://burmese.voanews.com/a/kndf-controlled-karenni-state-1111-operation/7860676.html"
  },
  {
    "id": "3ecb726a-3bbb-4daa-92d0-50ce21a8b63d",
    "title": "မကွေးတိုင်း ကမ္မမြို့အနီး နေအိမ်တချို့  စစ်ကောင်စီ မီးရှို့ဖျက်ဆီး",
    "text": "မကွေးတိုင်း ကမ္မမြို့အနီးက ရေလာလေး ပျူစောထီးကျေးရွာကို ကာကွယ်ရေးတပ်ဖွဲ့တွေက ဝင်ရောက် တိုက်ခိုက်ခဲ့ပြီးတဲ့နောက် အနီးအနားကျေးရွာက နေအိမ်တွေကို စစ်တပ်က မီးရှို့ဖျက်ဆီးနေတယ်လို့ ဒေသခံတွေက ပြောပါတယ်။ ဒီအတောအတွင်း မန္တလေးတိုင်း နွားထိုးကြီးမြို့နယ်ဘက်မှာလည်း ရန်ကုန်-မန္တလေး အမြန်လမ်း မိုင်တိုင် ၃၁၉ က ရဲကင်းစခန်းကို ကာကွယ်ရေး တပ်ဖွဲ့တွေက တိုက်ခိုက်ခဲ့ပါတယ်။ မကွေးတိုင်းနဲ့ မန္တလေးတိုင်းဘက်က အခြေအနေ ရန်ကုန်က သတင်းပေးပို့ထားပါတယ်။ဒီဇင်ဘာ ၁၁ ရက်နေ့က မကွေးတိုင်း ပခုက္ကူမြို့နယ် ကမ္မမြို့နဲ့ ၁ မိုင်ခန့်အကွာမှာရှိတဲ့ ရေလာလေးကျေးရွာကို ကာကွယ်ရေး တပ်ဖွဲ့တွေက ဝင်ရောက် တိုက်ခိုက်ခဲ့တာပါ။ စစ်တပ် ထောက်ခံတဲ့ အဲ့ဒီပျူစောထီးရွာကို တိုက်ခိုက်ချိန်မှာ စစ်တပ်ဘက်က လေကြောင်းကနေ ခုခံ ပစ်ခတ်ခဲ့ပေမဲ့ ကာကွယ်ရေး တပ်ဖွဲ့တွေက သိမ်းပိုက်နိုင်ခဲ့တာလည်း ဖြစ်ပါတယ်။ဒီဇင်ဘာ ၁၃ ရက်နေ့မှာ စစ်တပ်ဘက်က တကျော့ပြန် စစ်ကြောင်းထိုးလာပြီး ရေလာကြီးကျေးရွာနဲ့ ဝါးကျွန်းကွင်း ကျေးရွာက နေအိမ်တွေကို မီးရှို့ဖျက်ဆီးနေတယ်လို့ ဒေသခံတဦးက ဗွီအိုအေကို အခုလို ပြောပြပါတယ်။\n\"ရေလာကြီးရွာနဲ့ ဝါးကျွန်းကွင်းရွာကို မီးရှို့လိုက်တယ်။ အတိအကျတော့မသိရသေးဘူး။ အခုကတော့ သက်ကြီးရွယ်အိုနဲ့ အဲ့တိုက်ပွဲဖြစ်တဲ့နေ့ကတည်းက ခေါ်ထုတ်ထားကြတယ်။ စစ်ကြောင်းကတော့ ထိုးနေတယ်။ အခုချိန်ထိ မီးရှို့နေတုန်း။ မီးခိုးတွေမြင်နေရတယ်။ မနေ့ကတော့အေးနေတယ်။ ဒီကနေ့မှ မီးဝင်ရှို့တာ စစ်တပ်က။\"\nစစ်တပ်ဘက်က လက်နက်ကြီး ပစ်ခတ်တာကြောင့် ရေလာကြီးကျေးရွာက ဒေသခံ ၃ ဦး ထိခိုက် ဒဏ်ရာ ရရှိခဲ့ပြီး တကျော့ပြန် စစ်ကြောင်း ထိုးနေတဲ့အတွက် ရေလာကြီးနဲ့ ဝါးကျွန်းကွင်းကျေးရွာ အပါအဝင် အနီးနားက ကျေးရွာ ၅ ရွာထက်မနည်းက ဒေသခံတွေ ဘေးလွတ်ရာ တိမ်းရှောင်နေကြရပါတယ်။\nကာကွယ်ရေးတပ်ဖွဲ့တွေက ရေလာလေး ကျေးရွာကို တိုက်ခိုက်မှုအတွင်း စစ်တပ်ထောက်ခံတဲ့ ပျူစောထီးတပ်ဖွဲ့တွေ သေဆုံးတာ ရှိခဲ့သလို ဖမ်းဆီးခံရတာတွေလည်း ရှိတယ်လို့ ဒေသခံတွေက ပြောပါတယ်။ ဒီအခြေအနေနဲ့ ပတ်သက်လို့ စစ်ကောင်စီဘက်ကတော့ သတင်းထုတ်ပြန်တာ မရှိသေးပါဘူး။\nမန္တလေးတိုင်း နွားထိုးကြီးဘက်မှာဆိုရင်လည်း ရန်ကုန်-မန္တလေး အမြန်လမ်း ၃၁၉ မိုင်မှာရှိတဲ့ ရဲကင်းစခန်းကို ဒီဇင်ဘာ ၁၂ ရက်က ဝင်ရောက် တိုက်ခိုက်ခဲ့ပါတယ်။ စစ်ကောင်စီရဲ့ ထောက်ပံ့ရေး ရဲကင်းစခန်း ဖြစ်တဲ့အပြင် လမ်းသွားလမ်းလာတွေကို စစ်မှုထမ်းဖို့ ပေါ်တာဆွဲတာတွေ လုပ်နေတာကြောင့် ဒီရဲကင်းကို ဝင်ရောက် တိုက်ခိုက်ခဲ့တာလို့ ကာကွယ်ရေးတပ်ဖွဲ့တွေက ပြောပါတယ်။ တိုက်ခိုက်ခဲ့တဲ့ အခြေအနေနဲ့ ပတ်သက်လို့ မြင်းခြံခရိုင် အမှတ် (၄) နဲ့ အမှတ် (၁၀) တပ်ရင်းက ပြောရေးဆိုခွင့်ရှိသူက ဗွီအိုအေကို အခုလို ပြောပါတယ်။\"ထောက်ပို့ ကာကင်းစခန်းလို့ သိရတယ်။ ဒီလမ်းက အဓိက သူတို့သုံးနေတဲ့ လမ်းပေါ့။ မိထ္ထီလာ−မန္တလေး အဓိက ကူးနေတာပါပဲ။ ၅ မိနစ်ကို ၃ စီးလောက် ဖြတ်နေတဲ့လမ်းပေါ့နော်။ သူတို့ကားတွေ အမြဲတမ်း ဖြတ်တဲ့လမ်းပါ။ ဒေသခံတွေကို ပေါ်တာဆွဲတာ ဂိတ်ဖွင့်ပြီးတော့ မသင်္ကာလို့ ဘာညာဆိုပြီးတော့ အကြောင်းမျိုးမျိုး ပြပြီးတော့ လူငယ် လူရွယ်တွေကို ဖမ်းဆီးပြီးတော့ စစ်သင်တန်းကျောင်းတွေကို ဖမ်းဆီးပို့ဆောင်နေတယ်လို့ သိရတယ်။\"မိုင်တိုင် ၃၁၉ ဟာ စစ်တပ် အာဏာသိမ်းပြီးနောက်ပိုင်းမှာ တပ်စွဲထားတဲ့ ရဲကင်းစခန်း ဖြစ်ပြီး ကာကွယ်ရေး တပ်ဖွဲ့တွေက ပထမဆုံး ဝင်ရောက် တိုက်ခိုက်ခဲ့တာ ဖြစ်ပြီး စစ်တပ်ဘက်ကလည်း ထိခိုက်တာတွေ ရှိသလို ကာကွယ်ရေးတပ်ဖွဲ့ဝင် ၄ ဦးလည်း ဒဏ်ရာရရှိခဲ့ပါတယ်။ကာကွယ်ရေးတပ်ဖွဲ့တွေက ရဲကင်းစခန်းထိ ဝင်ရောက် စီးနင်းနိုင်ခဲ့ပြီး စစ်တပ်ဘက်က တပ်ကူတွေ ရောက်လာတာကြောင့် နောက်ဆုတ်ပေး ခဲ့ရတာလို့ ကာကွယ်ရေးတပ်ဖွဲ့တွေက ပြောပါတယ်။",
    "domain": "News",
    "url": "https://burmese.voanews.com/a/fighting-in-magway-natogyi/7900724.html"
  },
  {
    "id": "743bdd4e-794a-47a1-8238-fec8cb528c13",
    "title": "MNDAA ခေါင်းဆောင် တရုတ်နိုင်ငံမှာ ထိန်းသိမ်းခံရကြောင်း သတင်းထွက်",
    "text": "ရှမ်းပြည်နယ်၊ လားရှိုးမြို့ကနေ ဆုတ်ခွာဖို့ ငြင်းဆန်နေတဲ့ MNDAA ကိုးကန့်တပ်ရဲ့ခေါင်းဆောင် ဦးဖုန်တာရွှင်ကို တရုတ်နိုင်ငံက ထိန်းသိမ်းထားတယ်ဆိုတဲ့ သတင်းတွေ ထွက်နေပါတယ်။ဦးဖုန်တာရွှင်နဲ့ရော မိသားစုနဲ့ပါ ရင်းနှီးသူ တိုင်းရင်းသားခေါင်းဆောင်တဦးကတော့ ထိန်းသိမ်းခံရတယ်ဆိုတာ လတ်တလော အတည်မပြုနိုင်သေးကြောင်းနဲ့ မကြာသေးခင်အထိ အဆက်အသွယ်ရခဲ့ပြီး၊ လွတ်လွတ်လပ်လပ် စကားပြောခွင့် ရခဲ့တယ်လို့ ပြောပါတယ်။ ကျန်းမာရေးအတွက် ကူမင်းမြို့မှာ ဆေးကုသမှုခံယူနေပြီး၊ မကြာသေးခင် ရက်တွေက မိသားစုနဲ့ ဆက်သွယ် ပြောဆိုမှုတွေ ရှိခဲ့တယ်လို့လည်း ပြောပါတယ်။တရုတ်နိုင်ငံ ယူနန်ပြည်နယ်မှာ တရုတ်နိုင်ငံခြားရေးဌာန အာရှရေးရာ အထူးကိုယ်စားလှယ် မစ္စတာ တိန့်ရှီကျွင်းနဲ့ တွေ့ဆုံပြီးနောက် ထိန်းသိမ်းလိုက်တာဖြစ်ကြောင်း အတည်မပြုနိုင်တဲ့ သတင်းတွေ ထွက်ပေါ်နေပေမဲ့ တရုတ်၊ မြန်မာ အာဏာပိုင်တွေက တစုံတရာ ပြောဆိုတာတော့ မတွေ့ရသေးပါဘူး။\nတချိန်တည်းမှာပဲ ထိန်းသိမ်းထားတယ်ဆိုတဲ့ သတင်းမမှန်ဘူးဆိုပြီး MNDAA ကို ကိုးကားပြီး ပြည်တွင်းသတင်းတချို့မှာလည်း ဖော်ပြနေပါတယ်။ MNDAA ကတော့ သတင်းနဲ့ ပတ်သက်လို့ တရားဝင် ထုတ်ပြန်တာတော့ မတွေ့ရသေးပါဘူး။\nပြီးခဲ့တဲ့ သြဂုတ်လက ဝခေါင်းဆောင်တွေနဲ့ တွေ့ဆုံရာမှာ၊ တရုတ်အစိုးရ အထူးကိုယ်စားလှယ် တိန့်ရှိကျွင်း က MNDAA အဖွဲ့အနေနဲ့ လားရှိုးမြို့က ဆုတ်ခွာပေးဖို့နဲ မလိုက်နာရင် အရေးယူမယ်လို့ သတိပေးခဲ့ကြောင်းသတင်းတွေလည်း ထွက်ပေါ်ခဲ့တာပါ။",
    "domain": "News",
    "url": "https://burmese.voanews.com/a/mndaa-leader-reported-to-be-detained-in-china/7867589.html"
  },
  {
    "id": "5793ecd6-efed-4903-89dd-27d51a73c01e",
    "title": "မြန်မာ့အရေးဖြေရှင်းရာမှာ ကူညီဖို့ တရုတ်ဝန်ကြီးချုပ်ကတိပြု",
    "text": "မြန်မာနိုင်ငံရဲ့ ပြည်တွင်းအနေအထားနဲ့ သင့်လျော်ရာရွေးချယ်တဲ့ ဖွံ့ဖြိုးတိုးတက်ရေးကို တရုတ်က အမြဲတမ်းထောက်ခံတယ်လို့ တရုတ်ဝန်ကြီးချုပ်က ပြောကြားခဲ့ပါတယ်။\nတရုတ်နိုင်ငံရဲ့ ပထဝီ နိုင်ငံရေးမှာ မြန်မာဟာ အရေးပါတယ်ဆိုတာကို တရုတ်ဝန်ကြီးချုပ် Li Qiang က စစ်ကောင်စီ အကြီးအကဲ ဗိုလ်ချုပ်မှူးကြီးမင်းအောင်လှိုင်နဲ့ ကူမင်းမြို့မှာတွေ့ဆုံချိန် ပြောကြားခဲ့တာမှာ အိမ်နီးချင်းကောင်း သံခင်းတမန်ခင်းမှာ မြန်မာကို အရေးကြီးတဲ့နေရာမှာထားကြောင်း ပြောခဲ့တယ်လို့ တရုတ်အစိုးရဘက်က ထုတ်ပြန်ချက်မှာ ဖော်ပြထားပါတယ်။\nမြန်မာနိုင်ငံမှာ နိုင်ငံရေး အသွင်ပြောင်းတဲ့ လုပ်ငန်းစဉ်တွေ ပြန်လည်စတင်ဖို့လည်း တရုတ်က အားပေးတယ်လို့ တရုတ်နိုင်ငံခြားရေးဌာန ပြောခွင့်ရ Mao Ning က ဒီနေ့ သတင်းစာရှင်းပွဲမှာ ပြောကြားခဲ့ပါတယ်။ မြန်မာနိုင်ငံရဲ့ အချုပ်အခြာနဲ့ အမျိုးသားစည်းလုံးညီညွတ်ရေးကို တရုတ်နိုင်ငံကထောက်ခံသလို နိုင်ငံရေးအသွင်ကူးပြောင်းနိုင်ဖို့ သက်ဆိုင်တဲ့အဖွဲ့တွေအားလုံး သင့်သင့်မြတ်မြတ်ဆွေးနွေးပြီး နိုင်ငံရေးအရ ပြန်လည်သင့်မြတ်မှုရအောင်လုပ်ကြရေး အားပေးတယ်လို့ ပြောသွားတာဖြစ်ပါတယ်။\nမြန်မာနိုင်ငံမှာ နိုင်ငံရေးအရ ပြန်လည်သင့်မြတ်ရေး၊ အသွင်ကူးပြောင်းရေး ရှေ့တိုးနိုင်ဖို့ တရုတ်နိုင်ငံကအားပေးကြောင်းနဲ့ တရုတ်ရဲ့ ခေတ်သစ်ပိုးလမ်းမဆိုင်ရာ အဆင့်မြင့် ပူးပေါင်းဆောင်ရွက်မှုတွေအောက်မှာ တရုတ်-မြန်မာ စီးပွားရေးစင်္ကြံ တည်ဆောက်နိုင်ရေး မြန်မာဘက်က ပုံမှန်ရှေ့တိုးဆောင်ရွက်နိုင်အောင် တရုတ်နိုင်ငံအနေနဲ့ မြန်မာနဲ့ အတူတွဲ ဆောင်ရွက်ဖို့ အသင့်ရှိနေတယ်ဆိုတာကိုလည်း တရုတ်ဝန်ကြီးချုပ်က စစ်ကောင်စီအကြီးအကဲနဲ့ ဗုဒ္ဓဟူးနေ့က တွေ့ဆုံစဉ်မှာ ပြောကြားခဲ့ပါတယ်။\nပညာရေး၊ ယဉ်ကျေးမှုနဲ့ ခရီးသွားလုပ်ငန်းပိုင်း ပူးပေါင်းဆောင်ရွက်မှု ခိုင်မာအောင်နဲ့ နယ်စပ်ဖြတ်ကျော် ရာဇဝတ်မှုတွေလုပ်နေတဲ့ အွန်လိုင်းငွေလိမ်ဂိုဏ်းတွေကို ၂ နိုင်ငံ လက်တွဲ နှိမ်နှင်းသွားရေးကိုလည်း တရုတ်ဝန်ကြီးချုပ်ဘက်က ပြောကြားခဲ့ပါတယ်။ တရုတ်-မြန်မာနယ်စပ်မှာ ရှိတဲ့ တရုတ်နိုင်ငံသားတွေ၊ တရုတ်လုပ်ငန်းတွေရဲ့ လုံခြုံရေးကို မြန်မာဘက်က အသေအချာ ဆောင်ရွက်မယ်လို့ မျှော်လင့်ကြောင်းလည်း ဗိုလ်ချုပ်မှူးကြီး မင်းအောင်လှိုင်ကို တရုတ်ဝန်ကြီးချုပ် Li Qiang ကပြောကြားခဲ့ပါတယ်။\nမြန်မာဘက်က‌တော့ ငြိမ်းချမ်းရေးကို အကောင်အထည်ဖော်နေကြောင်း စစ်ကောင်စီအကြီးအကဲက တရုတ်ကို ပြောကြားခဲ့ပါတယ်။ အပစ်အခတ်ရပ်စဲရေး ကြေညာထားတဲ့ကာလမှာ လက်နက်ကိုင် အဖွဲ့တွေ တိုက်မှသာ စစ်တပ်ဘက်က တုံ့ပြန်တိုက်တယ်လို့ ဆိုပါတယ်။ ကိုးကန့် MNDAA၊ တအာင်း TNLA နဲ့ AA အာရက္ခတပ်တော်တို့ဘက်ကငြိမ်းချမ်းရေးလိုလားတဲ့ လုပ်ရပ်တွေကို ရှင်းရှင်းပြမှ စစ်ကောင်စီနဲ့ ဆွေးနွေးမှုတွေ လုပ်နိုင်မှာဖြစ်တယ်လို့ ဗိုလ်ချုပ်မှူးကြီး မင်းအောင်လှိုင်က တရုတ်ဝန်ကြီးချုပ် Li Qiang နဲ့ ဗုဒ္ဓဟူးနေ့က တွေ့ဆုံစဉ်မှာ ပြောကြားခဲ့တယ်လို့ စစ်ကောင်စီထုတ်ပြန်ချက်မှာ ဖော်ပြထားပါတယ်။ နိုဝင်ဘာ ၆ ရက်နဲ့ ၇ ရက် ကူးမင်းမြို့မှာကျင်းပတဲ့ မဟာမဲခေါင်ဒေသခွဲအစည်းအဝေးကို စစ်ကောင်စီအကြီအကဲ သွားတက်နေတာဖြစ်ပါတယ်။",
    "domain": "News",
    "url": "https://burmese.voanews.com/a/chinese-primier-pledges-to-help-resolve-myanmar-issue/7854898.html"
  },
  {
    "id": "24f0bbcd-17d5-45cb-b1d2-b3413716bd43",
    "title": "မြန်မာကျောင်းသားတွေရတဲ့ DISP ပညာတော်သင်ဆု ရပ်ဆိုင်း",
    "text": "အမေရိကန် ပြည်ထောင်စု USAID နိုင်ငံတကာဖွံ့ဖြိုးရေးအေဂျင်စီက မြန်မာနိုင်ငံအတွက် ပေးအပ်တဲ့ Diversity and Inclusion Scholarship Program (DISP) မတူကွဲပြားမှုနဲ့ အားလုံးပါဝင်ခွင့်ရှိသော ပညာတော်သင်ဆု ရပ်ဆိုင်းလိုက်ပြီလို့ ဒီအစီအစဉ် နဲ့နီးစပ်သူ တဦးက အတည်ပြုပါတယ်။\nDiversity, Inclusion, Equity and Accessibility (မတူကွဲပြားမှု၊ အားလုံးပါဝင်ခွင့်၊ သာတူညီမျှခွင့်၊ အလွယ်တကူ ရပိုင်ခွင့်) အစီအစဉ်တွေကို အမေရိကန် သမ္မတ ထရမ့်နဲ့ အမိန့် ရပ်ဆိုင်းထားခိုင်းအပြီး ပြည်ပနိုင်ငံတွေကိုပေးနေတဲ့ အကူအညီတွေကို ဆိုင်းငံ့လိုက်တဲ့အထဲ အခု ပညာတော်သင်ဆု အစီအစဉ်လည်း ပါဝင်သွားတာပါ။ အခုလို ပယ်ဖျက်လိုက်တဲ့အတွက် အခုလက်ရှိ ပညာတော်သင်ဆု ရနေတဲ့ မြန်မာ ကျောင်းသားကျောင်းသူ ၄၀၀ ကျော်လောက်ကို ဘယ်လို ဆက်လက်ထောက်ပံ့မလဲ ဆိုတာကိုလည်း သေချာမသိရသေးပါဘူး။\n၂၀၂၁ ခုနှစ် စစ်အာဏာသိမ်းပြီးနောက်ပိုင်း မြန်မာပြည်တွင်းမှာ ပညာသင်ကြားရေး အခက်အခဲရှိတဲ့ ကျောင်းသူ ကျောင်းသားတွေအတွက် မြန်မာနိုင်ငံ ဖွံ့ဖြိုးတိုးတက်ရေးအတွက် လိုအပ်တဲ့ ပညာရပ်တွေ သင်ကြားဖို့ အမေရိကန်ပြည်ထောင်စုက ဒီဆုကို ၂၀၂၃-၂၀၂၄ ခုနှစ်က စတင်ခဲ့တာပါ။\nပညာတော်သင်ဆု ရရှိသူတွေဟာ ထိုင်းနိုင်ငံနဲ့ ဒေသတွင်းနိုင်ငံတွေဖြစ်တဲ့ ကမ္ဘောဒီးယား၊ အိန္ဒိယ၊ အင်ဒိုနီးရှားနဲ့ ဖိလစ်ပိုင် နိုင်ငံတွေက တက္ကသိုလ် မှာ လူကိုယ်တိုင် တက်ရောက်တာအပြင် အမေရိကန်ပြည်ထောင်စု အရီဇိုးနား တက္ကသိုလ်ရဲ့ အွန်လိုင်း စနစ်ကနေလည်း ပညာသင်ကြားခွင့်ရရှိမှာပါ။ ဒီဆုဟာ ကျောင်းသား ကျောင်းသူ ပေါင်း ၈၀၀ လောက် နဲ့ ပညာသင်ကာလ ၅ နှစ်တာ အတွက် စုစုပေါင်း အမေရိကန် ဒေါ်လာ ၄၅ သန်း ပေးအပ်ဖို့ စီစဉ်ထားခဲ့တာပါ။ မြန်မာနိုင်ငံ ဖွံ့ဖြိုးတိုးတက်ရေး အကောင်အထည်ဖေါ်ရာမှာ လိုအပ်တဲ့ ပညာရေးအတွက် ၄ နှစ် ဘွဲ့ကြို ၊ ဘွဲ့လွန် မဟာဘွဲ့ နဲ့ ပါရဂူဘွဲ့တွေအပြင် certificate အသိအမှတ်ပြုလက်မှတ်နဲ့ ဒီပလိုမာအစီအစဥ် တော်တော်များများအတွက်လည်းပေးအပ်ဖို့ စီစဉ်ခဲ့တဲ့ ပညာတော်သင်ဆု ဖြစ်ပါတယ်။",
    "domain": "News",
    "url": "https://burmese.voanews.com/a/us-aid-diversity-and-inclusion-scholarship-program-/7955583.html"
  },
  {
    "id": "57bb731e-0436-44ad-9972-b7d877e07b9d",
    "title": "တရုတ်ကဖမ်းထားတဲ့ ကိုးကန့် မြီမိသားစု ကို  ရာဇဝတ်မှုတွေနဲ့ စွဲချက်တင်ပြီ",
    "text": "ရှမ်းပြည်မြောက်ပိုင်း ကိုးကန့်ဒေသမှာ နှစ်ပေါင်းများစွာအခြေစိုက်ပြီး အင်တာနက် အွန်လိုင်းကဆင့် တရုတ်အပါအ၀င် နိုင်ငံတကာကိုပစ်မှတ်ထား ငွေကြေးလိမ်လည်ခဲ့တာ၊ လူတွေကိုအတင်းအဓမ္မ ကျွန်ပြုစေခိုင်းခဲ့တာတွေအပါအ၀င် အခြားရာဇဝတ်မှုတွေနဲ့ တရုတ်ကဖမ်းဆီးထားတဲ့ မြီမိသားစုနဲ့ သူတို့ရဲ့ မာဖီးယားဂိုဏ်းဝင်တွေအပါအ၀င် ဆက်စပ်နေသူ စုစုပေါင်း ၃၉ ဦးကို တရုတ်နိုင်ငံ တရားရုံးမှာ ဒီကနေ့စွဲချက်တင်လိုက်ပါတယ်။\nတရုတ်ဒေသတွင်း ထုတ်ပြန်တဲ့ သတင်းတွေအရ- Zhejiang ပြည်နယ်ရှိ Wenzhou တရားရေးရုံးက စွဲချက်တင်လိုက်တဲ့ မြီမိသားစု၀င်တွေထဲမှာ သားဖြစ်သူ မြီရှောက်ဖျင် (Ming Guoping (aka) Ming Xiaoping) ၊ သမီးဖြစ်သူ မြီကျွီလန် (Ming Julan) နဲ့ မြေးဖြစ်သူ မြီကျိန်းကျိန်း (Ming Zhenzhen) တို့ ပါ၀င်ပါတယ်။\nမြီမိသားစုဟာ လက်နက်ကိုင်တပ်ဖွဲ့တွေကိုအသုံးချပြီး အွန်လိုင်းလိမ်လည်မှုနဲ့ တရုတ်နိုင်ငံသားတွေကို ပစ်မှတ်ထားတဲ့ အခြားရာဇ၀တ်မှုတွေ၊ နိုင်ငံတကာအဆင့်လူသတ်မှု၊ ရည်ရွယ်ချက်ရှိရှိလူထိခိုက်စေမှု၊ လူတွေကိုတရားမဝင်ဖမ်းချုပ်မှု၊ လောင်းကစားဝိုင်းထောင်မှု၊ မူးယစ်မှောင်ခိုကူးမှုတွေနဲ့ ဒီဇင်ဘာလ ၃၀ ရက်မှာ ပြည်နယ်အာဏာပိုင်တွေဘက်က တရားစွဲဆိုလိုက်တာ ဖြစ်ပါတယ်။\n၂၀၂၃ခုနှစ် နို၀င်ဘာလမှာ မြီမိသားစုကို စစ်ကောင်စီကဖမ်းဆီးပြီး တရုတ်ဘက်ကို လွှဲပြောင်းပေးခဲ့ ပါတယ်။ ဖမ်းဆီးချိန်မှာ မြီမိသားစုရဲ့ဖခင် မြီရှောက်ချန်းဟာ ပစ္စတိုသေနတ်နဲ့ သူ့ကိုယ်သူ ပစ်ခတ်လို့ ထိခိုက်ဒဏ်ရာကို ဆေးကုသမှုခံနေစဉ် သေဆုံးသွားတယ်လို့ မြန်မာစစ်ကောင်စီဘက်က သတင်းထုတ် ပြန်ပါတယ်။\nအွန်လိုင်းငွေကြေးလိမ်လည်တဲ့ လုပ်ငန်းတွေကြောင့် တရုတ်နိုင်ငံသားတွေပိုင်ဆိုင်တဲ့ ယွမ်ငွေ ဘီလျံနဲ့ချီ ဆုံးရှုံးခဲ့ပြီး လူတော်တော်များများ သေဆုံးတာတွေ ဖြစ်ပွားခဲ့တာကြောင့် အမှုတွေနဲ့ ဆက်စပ်ပြီး သံသယရှိသူ ထောင်နဲ့ချီပြီးတော့လည်း Wenzhou မြို့ တရားရုံးက စစ်ဆေးနေပါတယ်။ တိုင်ကြားထားတဲ့ အမှု တသောင်းကျော်ကို လက်ခံ စစ်ဆေးနေတဲ့အကြောင်း Xinhua သတင်းမှာ ဖေါ်ပြပါတယ်။ မြန်မာနိုင်ငံသားတွေရဲ့ တရားရေး ရပိုင်ခွင့်၊ တရားခံအကျိုးဆောင် ရှေ့နေ ငှားရမ်းခွင့်နဲ့ ဘာသာပြန်ရှာပေးတာ စတဲ့ အခွင့်အရေးတွေ ပေးထားတဲ့အကြောင်း တရုတ်အစိုးရရှေ့နေတွေကို ကိုးကားပြီး သတင်းစာမှာ ဖေါ်ပြထားပါတယ်။",
    "domain": "News",
    "url": "https://burmese.voanews.com/a/kokang-ming-family-online-scam-ming-zhenzhen-ming-xuechang/7918358.html"
  },
  {
    "id": "a3ce6dc0-2652-46a7-aefc-becbe2433242",
    "title": "ဟားမတ်စ်တိုက်ခိုက်မှု တနှစ်အကြာ အစ္စရေးရောက် မြန်မာနိုင်ငံသားများ",
    "text": "",
    "domain": "News",
    "url": "https://burmese.voanews.com/a/7811098.html"
  },
  {
    "id": "f6511c97-2f8d-42e3-98c4-64ab26e364a6",
    "title": "မြန်မာနိုင်ငံတွင်း အကြမ်းဖက်မှုတွေ ရပ်ဖို့ ကုလအကြီးအကဲ ထပ်မံတိုက်တွန်း",
    "text": "မြန်မာနိုင်ငံက ပဋိပက္ခတွေမှာ ပါဝင်သူအားလုံး အကြမ်းဖက်မှုတွေ ရန်တန့်ဖို့နဲ့ နိုင်ငံတကာဥပဒေ ပြဌာန်းချက် အတိုင်း အရပ်သားတွေကို အကာအကွယ်ပေးဖို့ တာဝန်ရှိကြောင်း ကုလသမဂ္ဂ အတွင်းရေးမှူးချုပ် အန်တိုနီရို ဂူတာရက်စ်က ထပ်မံ တောင်းဆိုလိုက်ပါတယ်။ လူမျိုးရေး တင်းမာမှုနဲ့ လှုံ့ဆော်မှုတွေ မဖြစ်အောင်လည်း သူကတိုက်တွန်းပါတယ်။\nအခုသီတင်းပတ်ထဲမှာ ရခိုင်မှာ အာရက္ခတပ်တော် (AA) က မောင်တောမြို့နယ် အပါအဝင် ဘင်္ဂလားဒေ့ရှ်နယ်စပ်တလျှောက်က အဓိကကျတဲ့ ဒေသတွေကို အပြည့်အဝထိန်းချုပ်နိုင်ပြီ ဖြစ်ကြောင်း ကြေညာခဲ့ပြီးနောက်မှာ ကုလသမဂ္ဂရဲ့ ပြောဆိုချက် ထွက်လာတာပါ။ မြန်မာနိုင်ငံမှာ အကြမ်းဖက်မှုတွေ တိုးမြင့်လာနေလို့ အရပ်သားတွေ ဘေးဒုက္ခ ပိုမိုခံစားလာနေရပြီး အိုးအိမ်စွန့်ခွာ ထွက်ပြေးရတာတွေ မြင့်တက်လာတဲ့ အစီရင်ခံစာတွေနဲ့ ပတ်သက်ပြီး ကုလသမဂ္ဂ အတွင်းရေးမှူးချုပ်က အထူး စိုးရိမ်ကြောင်း ကုလသမဂ္ဂ ပြောရေးဆိုခွင့်ရှိသူ Stephane Dujarric နယူးယောက်မြို့မှာ ကြာသပတေးနေ့က ပြောပါတယ်။\nရခိုင်မှာ တိုက်ပွဲတွေကြောင့် အရပ်သားတွေ ထပ်မံပြီး အိုးမဲ့အိမ်မဲ့ ဖြစ်ခဲ့ရတာကို ထည့်သွင်း ပြောခဲ့သလို နိုင်ငံ အနှံ့မှာ အရပ်သား သေဆုံးမှုတွေ ဖြစ်စေတဲ့ စစ်ရေးနဲ့ အရပ်ဘက် ပစ်မှတ် ခွဲခြားခြင်း မရှိတဲ့ လေကြောင်းတိုက်ခိုက်မှုတွေကိုလည်း အပြစ်တင်ခဲ့ပါတယ်။ကုလသမဂ္ဂရဲ့ မှတ်တမ်းတွေအရ မြန်မာနိုင်ငံမှာ ပဋိပက္ခတွေကြောင့် လူပေါင်း ၃ ဒသမ ၅ သန်းခန့်ဟာ နေရပ်နဲ့ အသက်မွေးဝမ်းကြောင်းပြုမှုတွေကို စွန့်ပစ်ပြီး အိုးအိမ်စွန့်ခွာ ထွက်ပြေးခဲ့ရပြီး ဒါဟာ စံချိန်တင် ကိန်းဂဏန်း အဖြစ် ဖော်ပြပါတယ်။ အိုးအိမ်စွန့်ခွာ ထွက်ပြေးရသူတွေရဲ့ သုံးပုံတပုံနီးပါးမှာ ကလေးငယ်တွေ ဖြစ်တယ်လို့လည်း ကုလသမဂ္ဂက ဆိုပါတယ်။တချိန်တည်းမှာပဲ ပဋိပက္ခတွေကြောင့် လူသားချင်းစာနာထောက်ထားမှုဆိုင်ရာ အကျပ်အတည်းကို တုံ့ပြန်တဲ့ အနေနဲ့ ကုလသမဂ္ဂဟာ မြန်မာနိုင်ငံအတွက် \"၂၀၂၅ လူသားချင်းစာနာမှု လိုအပ်ချက်နှင့် တုံ့ပြန်ရေးအစီအစဉ်\" (HNRP) ကို စတင်ခဲ့ပြီး အသက်ရှင်သန် ရပ်တည်နိုင်ဖို့ ရုန်းကန်နေရတဲ့ လူပေါင်း ၅.၅ သန်းအတွက် အရေးပေါ် ရန်ပုံငွေ အမေရိကန်ဒေါ်လာ ၁.၁ ဘီလီယံ လိုအပ်နေကြောင်း သောကြာနေ့ (ဒီဇင်ဘာ ၁၃) က ထုတ်ပြန်ခဲ့ပါတယ်။ “လူသားချင်းစာနာထောက်ထားမှုဆိုင်ရာ လိုအပ်ချက်များ မကြုံစဖူး တိုးလာမှုကြောင့် ကလေးငယ် ၆.၃ သန်း အပါအဝင် ၂၀၂၅ ခုနှစ်မှာ ခန့်မှန်းခြေ လူ ၁၉.၉ သန်းဟာ အကူအညီ လိုအပ်နေတယ်” လို့ မြန်မာနိုင်ငံဆိုင်ရာ ကုလသမဂ္ဂဌာနေကိုယ်စားလှယ်နဲ့ လူသားချင်းစာနာထောက်ထားမှုဆိုင်ရာ ညှိနှိုင်းရေးမှူး Marcoluigi Corsi က ပြောပါတယ်။ကုလသမဂ္ဂက ထုန်ပြန်ချက်အရ ပညာရေးနဲ့ ကျန်းမာရေးဝန်ဆောင်မှုတွေဟာလည်း ဆိုးရွားတဲ့ အခြေအနေအောက်မှာ လစ်ဟာနေတယ်လို့ ပြောပါတယ်။ ဒါ့အပြင် လူဦးရေ ၁၅ သန်းကျော်ဟာ ၂၀၂၅ ခုနှစ်ထဲမှာ စားနပ်ရိက္ခာမလုံခြုံမှု လိုအပ်ချက်နဲ့ ရင်ဆိုင်ရဖွယ်ရှိပြီး တခြား လူ အများအပြားဟာလည်း ဘေးကင်းလုံခြုံတဲ့ အမိုးအကာ ဒါမှမဟုတ် သောက်သုံးရေလုံလောက်စွာမရတဲ့ အခြေအနေနဲ့ ရင်ဆိုင်ရဖွယ် ရှိနေတယ်လို့ ဆိုပါတယ်။ မြန်မာ့ အကျပ်အတည်းဟာ အိမ်နီးချင်းနိုင်ငံတွေကိုလည်း သက်ရောက်နေပြီး ဒေသတွင်းမှာ မြန်မာနိုင်ငံ ထွက်ပြေးလာတဲ့ ဒုက္ခသည်နဲ့ ခိုလှုံခွင့် လျှောက်ထားသူ လူ ၁.၃ သန်းရှိနေတယ်လို့ ကုလသမဂ္ဂက ထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/7900867.html"
  },
  {
    "id": "d9048448-46ae-4224-974f-95169e0d49f0",
    "title": "ချင်းမိုင်မှာ မြန်မာကလာတဲ့ စိတ်ကြွဆေးပြား ၂သန်းခွဲနဲ့ မူးယစ်မှောင်ခိုသမားသုံးဦး ဖမ်းမိ",
    "text": "ထိုင်းနိုင်ငံ မြောက်ပိုင်း ချင်းမိုင် ခရိုင် ဟန်ဒုန်း မြို့နယ် အဝေး ပြေးလမ်းမကြီးမှာ ရွှေတြိဂံဒေသထုတ် စိတ်ကြွဆေးပြား အလုံးရေ ၂သန်းခွဲ နီးပါး(2,494,000 နဲ့ မူးယစ်မှောင်ခိုသမားသုံးဦး ဖမ်းဆီးနိုင်ခဲ့ကြောင်း ချင်းမိုင်ခရိုင်ရဲတပ်ဖွဲ့က သတင်းထုတ်ပြန်ပါတယ်။ အခုဖမ်းမိတဲ့မူးယစ်ဆေးဝါးတွေက မြန်မာနိုင်ငံဘက်က မူးယစ်မှောင်ခိုသမားတွေက သယ်ဆောင်လာပြီး ထိုင်းနယ်စပ်မှာ လက်ခံပြီး ဆူကိုထိုင်း ခရိုင်ဘက်ကို ဖြန့်ချီပေးဖို့တာဝန်ယူခဲ့တာလို့ ဖမ်းမိထားတဲ့ မူးယစ်မှောင်ခိုသမားတွေက ထွက်ဆိုထားပါတယ် သတင်းအသေးစိတ် ဗွီအိုအေမြန်မာပိုင်းသတင်းထောက် မအေးအေးမာ သတင်းပေးပို့ထားပါတယ် ။\nထိုင်းနိုင်ငံမြောက်ပိုင်း ချင်းမိုင်ခရိုင် ဟန်ဒုန်းမြို့နယ် အဝေးပြေးလမ်းမကြီးမှာ အမှတ် (၅) ဒေသရဲတပ်ဖွဲ့ ဝင်တွေက အောက်တိုဘာလ ၂၇ ရက်နေ့ ကစိတ်ကြွဆေး ပြား အလုံးရေ ၂သန်းခွဲနီးပါးကို ဖမ်းမိခဲ့တာပါ။ မူးယစ်မှောင်ခိုသမားတွေဟာ ကား ၂စီးနဲ့လာကြပြီး ပထမကားက လမ်းက အဖမ်းအဆီးရှိမရှိ ကြည့်ပေးတဲ့ကားဖြစ်ပြီး ဒုတိယကားကတော့ ဂေါ်ဖီထုတ်တွေကြားမှာ စိတ်ကြွဆေးတွေကို ဖွက်ပြီးသယ်ဆောင်လာတာဖြစ်ပါတယ်။\nစိတ်ကြွဆေးတွေသယ်ဆောင်လာတဲ့ကားဟာ ဓါတ်ဆီဆိုင်တခုမှာဝင်ရောက်နားနေတုန်းမှာ နောက်ယောင်ခံလိုက်လာတဲ့ရဲတွေက စစ်ဆေးဖမ်းဆီးခဲ့တာဖြစ်ပါတယ်။ ဖမ်းမိတဲ့မူးယစ်မှောင်ခိုသမားတွေက ထွက်ဆိုခဲ့တာကတော့ မူးယစ်ဆေးဝါးတွေဟာ မြန်မာနိုင်ငံဘက်က မူးယစ်မှောင်ခိုသမားတွေက သယ်ဆောင်လာပြီးပို့ဆောင်ပေးခဲ့ပြီးတဲ့နောက် ထိုင်းနယ်စပ်မှာ လက်ခံပြီး ဆိုကိုထိုင်း ခရိုင်ဘက်ကို ဖြန့်ချီပေးဖို့တာဝန်ယူထားတာဖြစ်ကြောင်း ထွက်ဆိုတယ်လို့ ထိုင်းရဲတပ်ဖွဲ့သတင်းထုတ်ပြန်ခဲ့ပါတယ် ။ ဒီအမူ့မှာတော့ မူးယစ်မှောင်ခိုသမား ၃ယောက်ကို ဖမ်းမိခဲ့ပါတယ် ။\nPolice Narcotics Suppression Bureau မူးယစ်နိမ်နင်းရေးဗျူရိုမှာလုပ်တဲ့ သတင်းစာရှင်းလင်းပွဲ မှာတော့-Gen. Nirandorn Leumsri, ထိုင်း ရဲချုပ် နိရမ်ဒွန် လီရမ်စရီပြောသွားတာကတော့-\"ပြောရရင်တော့ မူးယစ်ဆေးဝါး ဝင်ရောက်လာတာတွေဟာ လျော့ားတာမရှိပဲ ဆက်တိုက် တိုးလာနေတာတွေရမှာပါ ကျွန်တောတို့ အနေနဲ့ နယ်စပ်တလျောက် မှာ တင်ကြပ်ထားတာ ဆက်တိုက် ဖမ်းဆီး နိုင်ပေမယ် ဟာနေတဲ့ အပေါက်တွေကနေ ဝင်လာနေဆဲပါပဲ\"လို့ထိုင်းဘာသာနဲ့ပြောသွားခဲ့တာပါ။\nအောက်တိုဘာလအတွင်းဖမ်းမိတဲ့ မူးယစ်ဆေးဝါးတွေနဲ့ပတ်သက်လို့ သတင်းစာရှင်းလင်းခဲ့ရာမှာတော့ မူးယစ်ကွန်ယက်တွေထံကနေ အောက်တိုဘာလတစ်လအတွင်း ဖမ်းမိတာက စိတ်ကြွဆေးပြား 12သန်းနဲ့အိုက်စ်မူးယစ်ဆေး 1.3တန် ဖမ်းမိခဲ့တယ်လို့ဆိုပါတယ်။\n၂၀၂၄ ခုနှစ် ဘဏ္ဍာနှစ် တစ်ခုလုံးမှာ မူးယစ်ဆေးဝါး အမှုပေါင်း 260,506 မှု ဖမ်းဆီး ရမိခဲ့ပြီး အသက်30 က နေ 50 နှစ်ကြား မူးယစ်မူ့တွေနဲ့ သံသယရှိသူ 268,679 ဦးရှိခဲ့တယ်လို့ဆိုပါတယ် ။ သိမ်းဆည်းရမိတဲ့ မူးယစ်ဆေးဝါးတွေထဲက စိတ်ကြွဆေးပြား 1,001 သန်းကျော် ၊ အိုက်စ်မူးယစ်ဆေး25.4 တန် ၊ ဘိန်းဖြူ 1.65 တန်ဖမ်းမိခဲတယ်လို့လည်း သတင်းထုတ်ပြန်ခဲ့ပါတယ်။",
    "domain": "News",
    "url": "https://burmese.voanews.com/a/7842997.html"
  },
  {
    "id": "22e9f159-7108-4751-a850-313bed6adfda",
    "title": "Burma Act ဆက်လက်ရှင်သန်နိုင်ရေး အားထုတ်မှု",
    "text": "",
    "domain": "News",
    "url": "https://burmese.voanews.com/a/8007255.html"
  },
  {
    "id": "546967ba-989b-4961-a750-0b531fac87d4",
    "title": "မြန်မာနိုင်ငံက အွန်လိုင်းရာဇဝတ်ဂိုဏ်းမှာ ခိုင်းစေခံရသူ ၁၀၀ ကျော် ကယ်တင်ဖို့ ထိုင်းစီစဉ်",
    "text": "မြန်မာနိုင်ငံအတွင်းက အွန်လိုင်းရာဇဝတ်လုပ်ငန်းတွေမှာ အတင်းအဓမ္မ စေခိုင်းခံနေရတဲ့ နိုင်ငံစုံက လူပေါင်း ၁၀၀ ကျော်ကို ကယ်တင်ဖို့ ကြိုးပမ်းနေတယ်လို့ ထိုင်းနိုင်ငံက ပြောလိုက်ပါတယ်။ နိုင်ငံ ၉ နိုင်ငံက လူပေါင်း ၁၁၀ ကို ကယ်တင်ဖို့ ကြိုးပမ်းနေတဲ့အကြောင်း ထိုင်း လူကုန်ကူးမှုတိုက်ဖျက်ရေးအရာရှိ ဗိုလ်ချုပ် Sarut Kwaengsopha မနေ့က ပြောဆိုတာကို ဘန်ကောက်ပို့ သတင်းစာက ဖော်ပြခဲ့တာပါ။\nမြန်မာနိုင်ငံဘက်မှာရှိတဲ့ တရုတ် မာဖီယားဂိုဏ်းတွေနဲ့ အွန်လိုင်း ငွေကြေးလိမ်လည်တဲ့ဂိုဏ်းတွေ လက်ထဲမှာ နိုင်ငံစုံက အတင်းအဓမ္မ အလုပ်ခိုင်းခံရသူတွေ ရောက်နေတာကြောင့် ကယ်တင်ပေးဖို့ လူကုန်ကူးခံရသူတွေ ထောက်ပံ့ရေး ထိုင်း အရပ်ဘက် အဖွဲ့အစည်း ကွန်ယက်က ထိုင်း ဝန်ကြီးချုပ် Paetongtarn Shinawatra နဲ့ သက်ဆိုင်ရာတွေဆီ စာရေးသားပေးပို့ခဲ့ပါတယ်။\nဖိလစ်ပိုင်နိုင်ငံသား ၃၆ ယောက်နဲ့ မိုရိုကိုနိုင်ငံက တယောက်ဟာ ကရင် နယ်ခြားစောင့်တပ်တွေ ထိန်းချုပ်တဲ့နယ်မြေမှာ ရှိနေပြီး တခြားနိုင်ငံစုံက အတင်းအဓမ္မအလုပ်ခိုင်းခံရသူ ၇၃ ယောက်ကတော့ DKBA အဖွဲ့ ထိန်းချုပ်တဲ့ နယ်မြေထဲမှာ ရှိတဲ့အကြောင်း ထိုင်း အရပ်ဘက် အဖွဲ့အစည်းရဲ့ စာမှာ ရေးသားထားပါတယ်။\nအတင်းအဓမ္မခိုင်းစေခံနေရသူတွေ လွတ်မြောက်ရေး ကူညီပေးဖို့ မြဝတီဘက်မှာ ရှိတဲ့ ကရင်နယ်ခြားစောင့်တပ်နဲ့ DKBA အဖွဲ့တွေဆီကိုလည်း လူကုန်ကူးခံရသူတွေ ကူညီရေး ထိုင်း အရပ်ဘက် ကွန်ယက် အဖွဲ့က စာရေးပြီးတော့လည်း တိုက်တွန်းထားပါတယ်။ ထိုင်း ရဲတပ်ဖွဲ့ကတော့ ထိုင်းနိုင်ငံခြားရေးဝန်ကြီးဌာနနဲ့အတူ မြန်မာနိုင်ငံဆိုင်ရာ ထိုင်း စစ်သံရုံး သံမှူးကြီးနဲ့ နယ်ခြား မြို့နယ် ကော်မတီ အားလုံး လက်တွဲပြီး အွန်လိုင်းငွေကြေးလိမ်လည်မှုတွေမှာ အဓမ္မအခိုင်းခံနေရသူတွေ လွတ်မြောက်ရေး နည်းလမ်းရှာနေတယ်လို့ ပြောဆိုပါတယ်။",
    "domain": "News",
    "url": "https://burmese.voanews.com/a/thailand-plans-to-rescue-more-than-100-victims-of-online-crime-gangs-in-myanmar/7844658.html"
  },
  {
    "id": "9770f78b-2789-4f6a-bb96-5c707d07bcb0",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/7968279.html"
  },
  {
    "id": "dc9af18a-a208-4133-8ef4-1cd5af08739f",
    "title": "ကန်ပိုက်တီ သိမ်းယူမှု နောက်ဆက်တွဲသုံးသပ်ချက်",
    "text": "တရုတ်နယ်စပ်မှာ တိုက်ပွဲမဖော်ဖို့ တရုတ်နိုင်ငံဖက်က တိုင်းရင်းသားလက်နက်ကိုင်တွေကိုဖိအားပေးနေတဲ့အချိန်မှာပဲ၊ တရုတ်-မြန်မာနယ်စပ် ကန်ပိုက်တီ ကုန်သွယ်ရေးမြို့ကို KIA ပူပေါင်းတပ်တွေ သိမ်းယူခဲ့ပါတယ်။ ဒီအခြေအနေကနေ ဘာတွေ ဆက်ဖြစ်လာနိုင်သလဲဆိုတာကိုတော့ ကိုဝင်းမင်း ဆက်သွယ်မေးမြန်းထားပါတယ်။\nကချင်အထူးဒေသ (၁) လို့ခေါ်တဲ့ ဒီဒေသမှာ နောက်ဆုံးကျန်တဲ့ ကန်ပိုက်တီကို တနေ့ ဗုဒ္ဓဟူးညနေက သိမ်းလိုက်တာရဲ့ ထူးခြားမူကို ISP မြန်မာ မဟာဗျူဟာနှင့် မူဝါဒလေ့လာရေး အင်စတီကျုအဖွဲ့ ဒါရိုက်တာ ဦးအောင်သူငြိမ်းက အခုလို သုံးသပ်ပြပါတယ်။\n“ကချင်ရဲ့ထိုးစစ်တွေကိုကြည့်ရင် အတော်လေးတော့ မဟာဗျူဟာမြောက်တယ်လို့ ဆိုနိုင်တယ်ဗျ၊ အထူးသဖြင့် ကချင်အထူးဒေသပေါ့နော်၊ အဲဒီမှာဆိုရင် မြေရှားသတ္တုတွေတူးနေတာ ၃၀၀ လောက်ရှိတယ်ပြောတယ်၊ ဒါကိုထိန်းချုပ်နိုင်တဲ့အနေအထားရှိတယ်။ အဲဒါအပြင် စစ်ကိုင်း တခြားကျန်တဲ့ဒေသတွေမှာလည်း ထိုးစစ်တွေကိုကြည့်လိုက်ရင် အထူးသဖြင့်တော့ တရုတ်ရဲ့ရင်းနှီးမြုပ်နှံမှုပေါ့နော်၊ ဒါကို ချုပ်ပွိုင့်ပေါ့နော်၊ လည်ပင်းညှစ်လို့ရတဲ့ အနေအထားကိုကိုင်ထားနိုင်ဖို့ သူတို့ကြိုးစားတယ်လို့ ယူဆပါတယ်။ သူတင်ကိုယ်တင်ညှိရတဲ့အခါမျိုးမှာဆိုရင် ပြန်ပြီးဖိအားပေးနိုင်တဲ့အချက်မျိုးတွေပေါ့နော်။ ”\nတရုတ်ဖိအားကြားက အခုလို သိမ်းနိုင်တာရဲ့ ထူးခြားမှုအပေါ် CDM ဗိုလ်မှုးနောင်ရိုးကလည်း အခုလို ထောက်ပြပါတယ်။\n“တရုတ်ရဲ့ဖိအားတွေကြားမှာပဲ ဒီလိုစစ်ရေးရလဒ်ကိုတွေ့ရတာ ထူးခြားမှုရှိမယ်လို့ပြောနိုင်ပါတယ်။ တဖက်ကကြည့်မယ်ဆိုရင်လည်း တရုတ်အနေနဲ့ KIA ကိုဖိအားပေးမှုရှိပေမဲ့လည်း တခြားမြောက်ပိုင်းအဖွဲ့တွေလောက်တော့ KIA အပေါ်ဖိအားပေးနိုင်တဲ့အနေအထားမရှိဘူးလို့ မြင်ပါတယ်။ အလားတူ KIA အနေနဲ့ကျတော့လည်း တရုတ်ရဲ့ဖိအားတွေရှိနေပေမဲ့လည်း သူတို့ရည်ရွယ်ထားတဲ့အတိုင်း နိုင်ငံရေး၊ စစ်ရေးတွေဖော်ဆောင်မှုတွေတော့ ပုံမှန်ဆက်တိုက်ဆက်သွားနေတာကို မြင်နေရတယ် ”\nဒီ ကန်ပိုက်တီကို နောက်ဆုံးမှသိမ်းတဲ့ ထူးခြားမှုအပေါ် ကချင်သတင်းဌာန (Kachin News Group) အယ်ဒီတာ လဖိုင်နော်ဒင်းကလည်း အခုလို ရှင်းပြပါတယ်။\n“စောစောပိုင်းကလည်း KIA က သိမ်းလို့ရပါတယ်။ ဒါပေမဲ့ တရုတ်တွေရဲ့ ဖိအားတွေ နည်းနည်းများနေတာ၊ အချိန်နည်းနည်းစောင့်ပြီးမှ အခုပြန်သိမ်းလိုက်တဲ့သဘောဖြစ်တယ်။ တရုတ်ရဲ့ဖိအားကတော့ သိပ်ပြီးမှ KIA အပေါ်ထိရောက်မှာတော့မဟုတ်ဘူးလို့ထင်တယ်။ တခြားမြောက်ပိုင်းအဖွဲ့တွေနဲ့ KIA ကမတူဘူး။ တရုတ်ရဲ့ တိုက်ရိုက် အကူအညီကို လက်ခံတာမျိုးလည်းမရှိဘူး။ တရုတ်ရဲ့ဖိအားပေးလာနိုင်တာမျိုးတွေကို သိတော့ ကိုးကန့်လိုမျိုး ဖိအားပေးမခံရအောင် တရုတ်နယ်စပ်လိုမျိုး အရေးပါတဲ့ ကုန်သွယ်ရေးစခန်းကြီးတွေကို သိမ်းတာ၊ ပြောတော့ပြောမှာပဲ တရုတ်က၊ KIA ကတော့ လက်ခံမဲ့ပုံမရှိဘူး”\nဒီ ထူးခြားမူအပေါ် ကချင်ဖက်တိုက်ပွဲတွေကို စောင့်ကြည့်အကဲခတ်နေတဲ့ CDM ဗိုလ်ကြီး ဇင်ယော်ကလည်း အခုလို ထောက်ပြပါတယ်။\n“တရုတ်ရဲ့ဖိအားဆိုတာထက် ပေါ်တင်တားမြစ်ချက် ကန်ပိုက်တီကိုလုံးဝမသိမ်းပါနဲ့ နယ်စပ်တလျှောက်မှာလည်း မလုပ်ပါနဲ့လို့ပြောနေတဲ့ကြားထဲကပဲ KIA ကသိမ်းလိုက်ပြီ။ မြောက်ဖျားမှာပေါ့နော်၊ ခေါင်လန်ဖူးဘက်မှာလည်းပဲ တရုတ်နဲ့နယ်ချင်းကပ်နေတာ ၊ နည်းနည်းထူးတယ်၊ လုံးဝဂရုမစိုက်တော့ဘူးပေါ့နော်။”\nဒါပေမဲ့ KIA အနေနဲ့ တရုတ်ပြောလာတာတွေကို ချိန်ညှိုပြီး ထိန်းထိန်းသိမ်းသိမ်းလုပ်နေတဲ့သဘောတွေ့ရတယ်လို့ လဖိုင်နော်ဒင်းက ဆက်ရှင်းပြပါတယ်။\n“တရုတ်ကတော့ KIO ကိုအမြဲတမ်းပြောလေ့ရှိတာပေါ့၊ အဓိကကတော့ အနောက်နိုင်ငံနဲ့မဆက်သွယ်ဖို့၊ NUG နဲ့မဆက်သွယ်ဖို့ အခုနောက်ပိုင်းကျတော့ NUG နဲ့ မဆက်သွယ်ဖို့ မပူးပေါင်းဖို့ဆိုတာတွေက ပြောလေ့ပြောထရှိပါတယ်။ KIO ဘက်ကလည်း အခုနောက်ပိုင်းကျတော့ K3C မှာ ပါဝင်တဲ့ဟာမျိုးမရှိပါဘူး။ နိုင်ငံရေးအရကတော့ KIA က NUG နဲ့ နိုင်ငံရေးဦးဆောင်ပြီးပါတယ်။ အနောက်နိုင်ငံတွေနဲ့ KIO စကားပြောဆက်ဆံတာကိုတော့ ရှောင်ထားတာတွေ့ရတာပေါ့နော်။ တရုတ်တွေသံသယမရှိအောင် တရုတ်အလိုကိုလိုက်လျောတဲ့သဘောတော့ တွေ့ရတာပေါ့နော်။ ဒါပေမဲ့ မြေပြင်အနေအထားမှာက အဲဒီလောက်ထိမဟုတ်ပါဘူး။ ”\nတချိန်တည်းမှာ KIA ဖက်က တရုတ်ဖိအားကို ရင်ဆိုင်နိုင်ဖို့ နောက်ထပ်ပြင်ဆင်ထားတာကိုလည်း ဗိုလ်ကြီး ဇင်ယော်က အခုလို ထောက်ပြပါတယ်။\n“KIA မှာက ကျွန်တော်တို့သိသလောက်ဆိုရင် ကချင်ပြည်နယ်ထဲမှာပဲ ပါတဲ့ စစ်ကိုင်းတိုင်းနဲ့ အိန္ဒိယနယ်စပ်က တနေရာမှာ လိုင်ဇာလိုမျိုးပဲ စခန်းသစ် ဌာနချုပ်စခန်းကြိုတင်ပြီး ဆောက်ထားတာရှိပါတယ်။ တရုတ်ရဲ့ဖိအားကိုမကြောက်ပဲနဲ့ ရဲရဲတင်းတင်းရှိနေတယ်လို့တော့ ထင်ရပါတယ်”\nတရုတ်လိုနိုင်ငံကြီးတွေ လိုအပ်တဲ့ မြေရှားသတ္တုထုတ်လုပ်မှုမှာ အဓိကကျတဲ့ ဒီကချင်အထူးဒေသက ဆဒုံး၊ ချီဖွေ၊ ဆော့လော်၊ ပန်ဝါ၊ ဖီမော်တို့ကိုအရင် သိမ်းအပြီး၊ အခုနောက်ဆုံး ကန်ပိုက်တည်ကို ဆက်သိမ်းလိုက်တာကြောင့် ရှေ.ဆက်ဖြစ်လာနိုင်တာကို ဗိုလ်မှုးနောင်ရိုးက အခုလို သုံးသပ်ပြပါတယ်။\n“KI‌A အနေနဲ့ကတော့ တရုတ်နဲ့နယ်စပ်တကြောက ကုန်သွယ်ဂိတ်တွေကိုလည်း အလုံးစုံထိန်းချုပ်ထားနိုင်တဲ့အခြေအနေရှိသွားပြီးဆိုတော့ တရုတ်အနေနဲ့ကျ‌တော့ KIA ကို အလေးပေးဆက်ဆံရမယ့်သဘောတွေပါ ရှိလာလိမ့်မယ်လို့ ထင်ပါတယ်။”\nတကယ်တော့ တရုတ်နယ်စပ်ရှိ KIA အပြင်၊ MNDAA ကိုးကန့်တပ်နဲ့ TNLA တအောင်းတပ်အနေနဲ့ တရုတ်ဖိအားထက် ပြည်သူတွေပိုခံနေရတဲ့ လေကြောင်းတိုက်ခိုက်မှုအပါအဝင် စစ်ကောင်စီဒဏ်တွေ ဆက်မခံရရေး ဆက်တိုက်သွားဖို့ ပိုအလေးသာနေတယ်လို့ စစ်ရေးစောင့်ကြည့်နေသူတွေက ထောက်ပြနေပါတယ် ခင်ဗျာ။",
    "domain": "News",
    "url": "https://burmese.voanews.com/a/react-on-kia-kan-paing-tee/7872674.html"
  },
  {
    "id": "fa867deb-7619-441e-ad6e-eb61bf08be32",
    "title": "စစ်ကောင်စီလေကြောင်းတိုက်ခိုက်မှု စစ်ကိုင်း မကွေးဘက် အရပ်သားတွေသေဆုံး",
    "text": "စစ်တပ်ရဲ့လေကြောင်းတိုက်ခိုက်မှုကြောင့် မုံရွာမြို့နဲ့ ချောင်းဦး မြို့နယ်ထဲမှာ ဒေသခံ ၁၀ ဦးထက်မနည်း သေဆုံးခဲ့ပြီး ဒေသခံတွေ ဘေးလွတ်ရာ တိမ်းရှောင်နေရပါတယ်။ မကွေးတိုင်း ပွင့်ဖြူမြို့နယ်နဲ့ ရေစကြိုမြို့နယ်တို့မှာလည်း လေကြောင်းတိုက်ခိုက်တာတွေ ရှိခဲ့ပါတယ်။ စစ်တပ်ရဲ့ လေကြောင်းတိုက်ခိုက်မှု အခြေအနေ ရန်ကုန်ကပေးပို့လာတဲ့ သတင်း ဖြစ်ပါတယ်။\nစစ်ကိုင်းတိုင်း မုံရွာမြို့နယ် တောင်ပိုင်းက ကျေးရွာတွေဖြစ်တဲ့ ညောင်ဖြူပင် ၊ သစ်ဆိမ့် ၊ ဘုဘ ၊ ဝဲကြီး ရွာတို့ကို ဖေဖော်ဝါရီ ၁၂ ရက် ပြည်ထောင်စုနေ့ ညပိုင်းမှာ လက်နက်ကြီးတွေနဲ့ ပစ်ခတ်ပြီး လေကြောင်းကနေ ဗုံးကြဲတိုက်ခိုက်တာကြောင့် ၁၀ ဦးထက် မနည်း သေဆုံးခဲ့ပါတယ်။\nမုံရွာမြို့နဲ့ ကပ်လျက်မှာရှိနေတဲ့ ချောင်းဦးမြို့နယ်ထဲမှာ စစ်ဘေးရှောင်တွေရှိတဲ့ ကုလားကြီးရွာကို လေကြောင်းကနေ တိုက်ခိုက်ခဲ့လို့ သေဆုံးတာတွေ ရှိခဲ့တယ်လို့ ဒေသခံတွေက ပြောပါတယ်။\nမုံရွာမြို့နဲ့ ချောင်းဦး မြို့နယ်ထဲက လေကြောင်းတိုက်ခိုက်ခံရတဲ့ အခြေအနေတွေကို ဒေသခံတဦးက အခုလို ပြောပါတယ်။\n\"မနေ့ညက စဖြစ်တာ မုံရွာမြို့ထဲကနေ လက်နက်ကြီးတွေနဲ့ စပစ်တာ။ ကျွန်းပေါ်တွေ ၊ အဓိက ဘုဘကို အရင် လက်နက်ကြီး စပစ်တာ။ လက်နက်ကြီးပစ်ပြီးတော့ ၈ ခွဲလောက် လက်နက်ကြီးပစ်ပြီးတော့ ၁၀ နာရီ ကျော်လောက်မှာ Y12 နဲ့ လေယာဉ်နဲ့ လာချတာခင်ဗျ။ အဲ့ဒါက မုံရွာမြို့နယ်နဲ့ ချောင်းဦးမြို့နယ် အဲဒီတချိန်တည်း ပတ်ပစ်တာ ချောင်းဦးမြို့နယ်ထဲက ကုလားကြီး စခန်းပါမယ်။ အဲ့ဒါ ၁၁ ခွဲလောက်မှ သူတို့ ပြန်သွားတာ။ အခု လောလောဆယ် စုံစမ်းရတာက မုံရွာ ညောင်ဖြူပင်မှာက ၃ ယောက် ဆူးလေကုန်းက ၃ ယောက် နောက်ပြီး သစ်ဆိမ့်က ၅ ယောက် ကုလားကြီးက ၃ယောက်။ \"\nလေကြောင်း တိုက်ခိုက်မှုကြောင့် ၂၀ ထက် မနည်းလည်း ဒဏ်ရာရရှိခဲ့သလို ချောင်းဦးမြို့နယ် ကုလားကြီးကျေးရွာ လေကြောင်းတိုက်ခိုက်မှုအတွင်း သေဆုံးသူတွေထဲ ကလေးငယ် ၂ ဦး ပါဝင်တယ်လို့လည်း ဒေသခံတွေက ပြောပါတယ်။\nဖေဖော်ဝါရီ ၁၃ ရက် မနက် ၂ နာရီကျော်မှာတော့ ဗုံးကြဲတိုက်ခိုက်ခဲ့တဲ့ မုံရွာမြို့နယ်ထဲက ကျေးရွာတွေကို ကင်းထောက်လေယာဉ်တွေနဲ့ ထောက်လှမ်းပြီး မနက်ပိုင်းမှာ ဒုတိယအကြိမ် လေကြောင်းကနေ ဗုံးကြဲတိုက်ခိုက်ခဲ့သေးတယ်လို့ ဒေသခံတွေက ပြောပါတယ်။\nဒါ့အပြင် မုံရွာနဲ့ ဆားလင်းကြီးမြို့နယ်အစပ်က ကျေးရွာတွေကို စက်တပ် လေထီးတွေနဲ့ တိုက်ခိုက်ခဲ့လို့ နေအိမ်အချို့လည်း ပျက်စီးခဲ့ပါတယ်။ ဒီတိုက်ခိုက်တာနဲ့ ပတ်သက်ပြီး စစ်ကောင်စီ သတင်းထုတ်ပြန်ရေးအဖွဲ့က သတင်းထုတ်ပြန်တာ မရှိသေးပါဘူး။\nအခုလို လေကြောင်းကနေ အကြိမ်ရေများစွာ ဗုံးကြဲ တိုက်ခိုက်လို့ ကျေးရွာ ၅ ရွာထက်မနည်းက ထောင်နဲ့ချီတဲ့ ဒေသခံတွေ ဘေးလွတ်ရာနေရာတွေဆီ တိမ်းရှောင်နေရပါတယ်။\nတဆက်တည်းမှာပဲ ဖေဖော်ဝါရီ ၁၃ ရက် မနက်ပိုင်းမှာ ရေစကြိုမြို့နယ် ရေလယ်ကျွန်းဒေသက သာဂေါင်ကျေးရွာကို လေကြောင်းက တိုက်ခိုက်ခဲ့သေးတယ်လို့ ရေစကြို ပကဖ တာဝန်ခံက ပြောပါတယ်။\n\"ဒီကနေ့ မနက် အစောပိုင်း ၂ နာရီလောက်မှာ ဂျက်ဖိုက်တာနဲ့ ၂ ကြိမ် ဗုံးကြဲ တိုက်ခိုက်သွားတာပေါ့။ ရေလယ်ကျွန်းဒေသ သာဂေါင်လေး ကျေးရွာကိုပေါ့။ အဲ့မှာ ဗုံးသီး ၂ လုံးကြဲပြီးတော့ တိုက်ခိုက်တာပါခင်ဗျ။ ရွာတောင်ဖျား တလုံးနဲ့ ရွာအရှေ့ဖျား တလုံး ၂ လုံးကြဲ တိုက်ခိုက်တာ ပြည်သူတွေ ထိခိုက်တာတော့ မရှိဘူးပေါ့နော်။ နေအိမ်ကတော့ ၃ လုံး ပျက်စီးသွားတယ်။\"\nအခုနှစ် ဇန်နဝါရီ ၁၆ ရက်ကလည်း သာဂေါင်လေးကျေးရွာကို စစ်တပ်က လေယာဉ်နဲ့ ဗုံးကြဲတိုက်ခိုက်လို့ အမျိုးသားတဦးနဲ့ ကလေးငယ် တဦး သေဆုံးပြီး နေအိမ်အချို့လည်း ပျက်စီးခဲ့ပါသေးတယ်။\nမကွေးတိုင်းထဲကပဲ ပွင့်ဖြူမြို့နယ် မဒဲကျေးရွာကို လေထီး စက်တပ်ယာဉ်တွေနဲ့ ဗုံးသီးတွေ ကြဲချတယ်လို့လည်း ပွင့်ဖြူမြို့နယ် ပကဖ ပြန်ကြားရေးတာဝန်ခံ ကိုအညာသားက ပြောပါတယ်။\n\"မကွေးတိုင်းဒေသကြီး မင်းဘူးခရိုင် ပွင့်ဖြူမြို့နယ် မဒဲကျေးရွာ။ မဒဲကျေးရွာကိုမှ မဒဲက ၂ ရွာ ရှိတာ မြောက်ရွာကို စက်တပ်လေထီးနဲ့ လာပြီးချတာ။ ည ၁၁ နာရီနဲ့ ၁၅ မိနစ် အချိန်လောက်မှာ လာချတာ။ ချတဲ့အချိန်မှာ ကောက်ရိုးပုံတွေ မီးလောင်သွားတာပေါ့နော်။ ရွာထိပ်ကျတာ ကောက်ရိုးပုံ မီးလောင်သွားတယ်။\"\n၂၀၂၄ နှစ်ကုန်ပိုင်းကစလို့ လက်နက်ကိုင်အားကောင်းတဲ့ မြို့တွေကို စစ်တပ်ဘက်က လေကြောင်းကနေ ဗုံးကြဲတိုက်ခိုက်တာကို အရှိန်မြှင့် လုပ်ဆောင်နေပြီး ဂျက်ဖိုက်တာတွေအပြင် လေထီးကို စက်တပ်ထားတဲ့ ယာဉ်တွေကိုပါ အသုံးပြုပြီး ဗုံးကြဲတိုက်ခိုက်နေတာလည်း ဖြစ်ပါတယ်။",
    "domain": "News",
    "url": "https://burmese.voanews.com/a/7974222.html"
  },
  {
    "id": "85c4be48-b72e-4b8a-964b-a7733823bc99",
    "title": "ပြစ်မှုကျူးလွန်သူတွေ အရေးယူနိုင်ရေး စစ်ကောင်စီအကြီးအကဲကို ဖမ်းဝရမ်းထုတ်ဖို့လို (ICC ရှေ့နေချုပ်)",
    "text": "ဗိုလ်ချုပ်မှူးကြီး မင်းအောင်လှိုင်ကို ICC နိုင်ငံတကာရာဇဝတ်ခုံးရုံးက ဖမ်းဝရမ်းထုတ်နိုင်ရေး ကြိုးပမ်းမှုဟာ မြန်မာနိုင်ငံမှာ စစ်တပ်ရဲ့ ပြစ်မှုကျူးလွန်တာတွေကို အရေးမယူနိုင်ပဲ နှစ်ပေါင်းများစွာ ပြစ်ဒဏ်က ကင်းလွတ်ခွင့်ရနေတာတွေကို အဆုံးသတ်စေရေး အတွက် အလွန်အရေးပါကြောင်း ICC ရှေ့နေချုပ် Karim Khan က ဗွီအိုအေကို ပြောကြားခဲ့ပါတယ်။\n\"တရားမျှတမှုနဲ့ ပြစ်မှုကျူးလွန်သူတွေကို အရေးယူနိုင်ရေး လိုလားနေတဲ့ ရိုဟင်ဂျာတွေအပါအဝင် နိုင်ငံတဝှမ်းက မြန်မာပြည်သူတွေအတွက် အလွန်အရေးကြီးတယ်လို့ ကျနော်မြင်ပါတယ်။ နိုင်ငံ တကာဥပဒေနဲ့အညီ အရေးယူနိုင်ရေး ICC ရှေ့နေချုပ်ရုံးအနေနဲ့ ကြိုးပမ်းနေတာ ၂၀၁၉ ခုနှစ်က တည်းကပါ။ ဒါဟာ အရှေ့တောင်အာရှမှာ ပထမဆုံး ဖမ်းဝရမ်းထုတ်နိုင်ဖို့ ကျနော့်ရုံးရဲ့ ကြိုးပမ်းချက် လည်းဖြစ်ပါတယ်။ မြန်မာနဲ့ ဘင်္ဂလားဒေ့ရှ်က အခြေအနေပေါ်မှာ ပထမဆုံးအကြိမ် ဖမ်းဝရမ်းလည်း ဖြစ်ပါတယ်။\"\nဒါ့အပြင် တရားဥပဒေကို သမာသမတ်ကျကျ ကျင့်သုံးမှာဖြစ်ပြီး ကြီးလေးတဲ့ရာဇဝတ်မှုတွေကြောင့် ခံစားခဲ့ရသူတွေ၊ ဆက်လက်ခံစားနေရသူတွေအတွက် ပြစ်မှုကျူးလွန်သူတွေကို အရေးယူနိုင်ရေး အတွက်လည်း ကတိပြုကြောင်း” Mr. Khan က ဗွီအိုအေနဲ့ သီးသန့်မေးမြန်းခန်းမှာ ပြောဆိုခဲ့ပါတယ်။\nICC ရှေ့နေချုပ်ရုံးက ရရှိထားတဲ့ သက်သေအထောက်အထားတွေအရ ရခိုင်မြောက်ပိုင်းမှာ ရှိတဲ့ ရိုဟင်ဂျာတွေကို နေရပ်ကနေ အတင်းအကျပ်မောင်းထုတ်မှု၊ ဖိနှိပ်ညှင်းပမ်းမှု စွဲချက်တွေနဲ့ မြန်မာနိုင်ငံရဲ့ ယာယီသမ္မတ၊ တပ်မတော်ကာကွယ်ရေးဦးစီးချုပ် ဗိုလ်ချုပ်မှူးကြီးမင်းအောင်လှိုင်ကို ဖမ်းဝရမ်းထုတ်ဖို့ ICC တရားသူကြီးတွေကို လွန်ခဲ့တဲ့ သီတင်း နှစ်ပတ်လောက်က ရှေ့နေချုပ် Mr. Khan ကလျှောက်ထားခဲ့တာပါ။\nနောက်ထပ်လည်း အရေးပါတဲ့ စစ်ခေါင်းဆောင်တွေကို ဖမ်းဝရမ်းထုတ်နိုင်ရေးလျှောက်ထားချက်တွေ မကြာခင်လာတော့မှာဖြစ်တယ်လို့လည်း Mr. Khan က ဗွီအိုအေကိုပြောပါတယ်။\nစစ်ကောင်စီကတော့ မြန်မာနိုင်ငံဟာ ICC အဖွဲ့ဝင် မဟုတ်သလို၊ ဆုံးဖြတ်ချက်တွေကိုလည်း လိုက်နာစရာ မလိုကြောင်း တုံ့ပြန်ထားတာပါ။\nမြန်မာဘက်က ICC တရားစီရင်မှုကို လက်မခံဘူးဆိုပေမယ့် ICC အဖွဲ့ဝင်ဖြစ်နေတဲ့ အိမ်နီးချင်း ဘင်္ဂလားဒေ့ရှ်ဘက်ကို ရိုဟင်ဂျာတွေကို မောင်းထုတ်ခဲ့တဲ့ အမှုစွဲချက်နဲ့ အဓိက အမှုစီရင်နိုင်ရေး ကြိုးပမ်းနေတာဖြစ်တယ်လို့လည်း ရှေ့နေချုပ် Khan ပြောပါတယ်။",
    "domain": "News",
    "url": "https://burmese.voanews.com/a/icc-icj-myanmar-rohingya-/7892531.html"
  },
  {
    "id": "0ab69e54-5014-4701-b092-3b0897c4e5bd",
    "title": "မြန်မာ့အရေး ကန်အစိုးရသစ် မူဝါဒအလားအလာ",
    "text": "မြန်မာ့အရေးမှာ အမေရိကန်ပြည်ထောင်စုက သတိထားချဉ်းကပ်နေတာနဲ့ ပြတ်ပြတ်သားသား အရေးယူတာတွေ ကင်းမဲ့နေတာတွေက မြန်မာ့ ငြိမ်းချမ်းရေးနဲ့ ပဋိပက္ခထဲ တရုတ်နိုင်ငံရဲ့ သြဇာလွှမ်းမိုးမှုကို ချဲ့ထွင်နိုင်ဖို့ ခွင့်ပြုသလို ဖြစ်နေတယ်လို့ မြန်မာ့အရေးလေ့လာစောင့်ကြည့်တဲ့ နိင်ငံတကာ သုတေသီ Hunter Marston က သုံးသပ်ပါတယ်။ အမေရိကန်လွှတ်တော်မှာ မြန်မာ့အရေးတက်ကြွလုပ်ဆောင်သူတဦးက ထရမ့် အစိုးရအဖွဲ့ နိုင်ငံခြားရေးဝန်ကြီး ဖြစ်လာတာကတော့ မြန်မာ့ဒီမိုကရေစီအရေး အခွင့်အလမ်းကောင်း ဖြစ်တယ်လို့ သူက ပြောပါတယ်။ ကိုငြိမ်းချမ်းအေး ဆက်သွယ် မေးမြန်းထားပါတယ်။\nငြိမ်းချမ်းအေး (ဗွီအိုအေ)။ ။ သိပ်မကြာခင်ကရေးတဲ့ ဟန်တာ မာစတန်ရဲ့ စာတမ်းထဲမှာဆိုရင် မြန်မာ့အရေးမှာ အမေရိကန်ပြည်ထောင်စုက သတိထားချဉ်းကပ်နေတာနဲ့ ပြတ်ပြတ်သားသား အရေးယူတာတွေ ကင်းမဲ့နေတာတွေက တမင် ရည်ရွယ်လို့တော့ ဟုတ်ချင်မှ ဟုတ်ပေမယ့် တဘက်မှာ မြန်မာ့ ငြိမ်းချမ်းရေးနဲ့ ပဋိပက္ခထဲ တရုတ်နိုင်ငံရဲ့ သြဇာလွှမ်းမိုးမှုကို ချဲ့ထွင်နိုင်ဖို့ ခွင့်ပြုသလို ဖြစ်နေတယ် ဆိုတဲ့ သဘောမျိုး ပြောထားတယ်လို့ နားလည်ရပါတယ်။ မြန်မာက တရုတ်အပေါ် ပိုမိုမှီခိုလာရတဲ့ သဘောပေါ့။ စစ်ကောင်စီတင် မဟုတ်ဘဲ၊ အတိုက်အခံတွေ၊ ဒီမိုကရက်တစ်အင်အားစုတွေ၊ တော်လှန်ရေးအဖွဲ့တွေကို ကိုယ်တိုင်လည်း ‘တရုတ်ကိစ္စ’ ကို ပိုပြီး ထည့်သွင်း စဥ်းစားလာရပြီး တဆက်တည်း ဒါက အရှေ့တောင်အာရှဒေသတွင်းမှာ ဘေဂျင်းက တရုတ်အစိုးရက ပိုပြီး ချုပ်ကိုင် လွှမ်းမိုးနိုင်တဲ့ ဘက်ကို ဦးတည်သွားစေတဲ့ သဘောမျိုးပေါ့။ ဒီလိုမျိုး နားလည်ရပါတယ်။ ဆိုတော့ ဒီလို ဘာကြောင့် ပြောနိုင်ရပါသလဲ။ ဒီအကြောင်းကို အကျဥ်းချုံး ရှင်းပြပေးပါ။\nHunter Marston (သုတေသီ)။ ။ ပြောရရင် ကျနော်ရဲ့ ထောက်ပြ ဆွေးနွေးချက်မှာ နှစ်ပိုင်း ရှိပါတယ်။ ပထမအချက်က နိုင်ငံတကာ ပိတ်ဆို့အရေးယူမှုတွေ အပြင် အာဏာသိမ်းပြီးနောက်ပိုင်း မတည်ငြိမ်မှုနဲ့ ပဋိပက္ခတွေကြောင့် မြန်မာ့စီးပွားရေးအခင်းအကျင်းမှာ စီးပွားလုပ်ငန်းကြီးတွေနဲ့ ရင်းနှီးမြုပ်နှံသူတွေက ယုံကြည်မှု မရှိတော့တာက စစ်ကောင်စီ အတွက် ၂၀၂၁ ခုနှစ်ကတည်းက သူတို့ အားကိုးရမယ့် မိတ်ဖက်နည်းပါးလာနေတာ ဖြစ်ပါတယ်။ ဒါက တချက်ပါ။\nမြန်မာနိုင်ငံအတွက်တော့ တရုတ်က အရင်တုန်းကရော၊ နောက် အနာဂတ်မှာပါ အမြဲ အရေးတဲ့ အခန်းကဏ္ဍက အမြဲပါနေမှာပါ။ ဒီမိုကရေစီ အစိုးရတွေပဲ ဖြစ်ဖြစ်၊ စစ်အစိုးရပဲ ဖြစ်ဖြစ် ဒါက ပကတိ အနေအထားပါ။ ဒါပေမယ့် နိုင်ငံတကာက ဖယ်ကြဥ်ထားပြီး ပိတ်ဆို့အရေးယူမှုတွေကြောင့် မြန်မာနိုင်ငံထဲမှာ တရုတ်နိုင်ငံက ပိုပြီး သူ့ရဲ့ သြဇာလွှမ်းမိုးမှုကို ချဲ့ထွင်နိုင်ခဲ့ပါတယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့ ဒဏ်ခတ်ပိတ်ဆို့မှုတွေအပြင် တရုတ်ရဲ့ သြဇာပိုကြီးလာတဲ့ အကြောင်းတွေကရော ဘာဖြစ်မလဲ။ အရင် ခေတ်အဆက်ဆက်မှာ သူတို့က မြန်မာနိုင်ငံက စစ်အစိုးရတွေနဲ့ ဆက်ဆံရေး အရမ်းကောင်းကြတယ်။ ဒါ့အပြင် အထူးသဖြင့် သူ့ နယ်စပ်ဒေသတွေက တိုင်းရင်းသား လက်နက်ကိုင် တပ်ဖွဲ့တွေအပေါ်မှာလည်း အတော်လေး သြဇာရှိတယ်။ ဆိုတော့ တခြား ထည့်သွင်းစဥ်းစားစရာ ဘာရှိဦးမလဲ။\nHunter Marston (သုတေသီ)။ ။ တရုတ်က အမြဲပဲ [ပြည်တွင်းရေးကို] ဝင်ရောက် မစွက်ဖက်ဘူး ဆိုတဲ့ သူ့ရဲ့ ရပ်တည်ချက်ကို အမွှန်းတင်လေ့ရှိပါတယ်။ တကယ်တမ်း ဝင်ရောက်စွက်ဖက်သလား၊ မစွက်ဖက်ဘူးလား ဆိုတာကတော့ အငြင်းပွားစရာ ရှိပါတယ်။ ဘာပဲဖြစ်ဖြစ် တရုတ်က မြန်မာ့နိုင်ငံရေး အပေါ် တသမတ်တည်း ချဉ်းကပ်တဲ့ ပုံစံမှာ နေပြည်တော်မှာ အုပ်ချုပ်‌တဲ့ ဘယ်သူနဲ့ မဆို ထိတွေ့ဆက်ဆံလာတာက သူတို့အတွက် အခွင့်ကောင်း တရပ် ဖြစ်ပါတယ်။ အနောက်နိုင်ငံတွေကျတော့ အာဏာသိမ်းတာကို ရှုတ်ချတာမျိုး ဒါမှမဟုတ် မြန်မာကို ဖယ်ချန်ထားတာတွေ လုပ်လိုက်လို့ တရုတ်နိုင်ငံရဲ့ သံတမန် ဆက်ဆံရေးက ပိုခိုင်မာ အားကောင်းလာပါတယ်။ ဘာလို့လဲဆိုတော့ စစ်တပ်က တရုတ် အပေါ်မှာ တော်တော်များများမှာ မှီခိုလာရပါတယ်။ ရုရှား အပေါ်မှာလည်း အလားတူပါပဲ။ အိန္ဒိယ၊ ဂျပန်၊ ထိုင်း အပါအဝင် တခြားနိုင်ငံတချို့လည်း အတိုင်းအတာ တခုအထိ အဲဒီလိုပါပဲ။ တရုတ် သြဇာကလည်း တိုးလာပါတယ်။ ခင်ဗျား ပြောသလိုပဲ စစ်ကောင်စီ အပေါ်မှာ တင် မဟုတ်ပါဘူး။ တိုင်းရင်းသား လက်နက်အဖွဲ့တွေ အထူးသဖြင့် ကိုးကန့်အဖွဲ့လို မြောက်ပိုင်း က အဖွဲ့တွေ အပေါ် တိုးလာပါတယ်။ အခု သီတင်းပတ်ထဲမှာတင် အပစ်အခတ်ရပ်စဲရေး အသစ် ကြေညာတာမျိုး မြင်ခဲ့ရတယ်မလား။ ဆိုတော့ အားလုံးက မြန်မာနိုင်ငံထဲက တရုတ်နိုင်ငံရဲ့ အကျိုးစီးပွားတွေကို အသိအမှတ်ပြု လေးစားရပါတယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့၊ ဆိုလိုချင်တာက စစ်ကောင်စီ အပေါ် ကို အထီးကျန် ပစ်ထားမယ့် အစား အမေရိကန်အစိုးရအနေနဲ့၊ အခု အုပ်ချုပ်ရေးအသစ်အနေနဲ့ ပိုပြီးတော့ ထိတွေ့ဆက်ဆံဖို့ လိုအပ်တယ်လို့ ဆိုလိုချင်တာလား ခင်ဗျာ။\nHunter Marston (သုတေသီ)။ ။ ကျနော် ပြောချင်တာက မူဝါဒကို ပြန်လည် သုံးသပ်ဖို့အကြံပြုတာပါ။ ထရမ့် အစိုးရ အဖွဲ့မှာ စစ်ကောင်စီနဲ့ ပြန်လည်ထိတွေ့ဆက်ဆံမယ့် မူဝါဒကို အားပေးချင်တဲ့သူတချို့ ပါကောင်း ပါနိုင်တယ် ဆိုတာမျိုး ပြောတာ ကြားရပါတယ်။ ဒါပေမယ့် ဒါက ၂၀၁၀ ရွေးကောက်ပွဲ နောက်ပိုင်း တဆင့်ပြီး တဆင့် ပြန်လည် ထိတွေ့ဆက်ဆံလာတဲ့ မူဝါဒနဲ့ အလွန်ကွာခြားပါလိမ့်မယ်။ ၂၀၁၁၊ ၂၀၁၂ ခုနှစ် အစရှိသလို အဲ့တုန်းက အခြေအနေက အမေရိကန်နဲ့ နိုင်ငံတကာ အနေနဲ့ မြန်မာနိုင်ငံမှာ ပြုပြင်ပြောင်လဲရေးကို ဦးတည်နေတဲ့ သိသာထင်ရှားတဲ့ တိုးတက်မှုတွေကို မြင်ခဲ့ရတာပါ။\nအခု အခြေအနေကကျ နိုင်ငံအနှံ့ စစ်ဖြစ်နေပြီး ပြိုပျက်နေတဲ့ အနေအထား ဖြစ်နေတာပါ။ စစ်တပ်ကလည်း ခုခံတော်လှန်ရေး အင်အားစုတွေနဲ့ ညှိနှိုင်းဖို့ ဆန္ဒမရှိသလို အပစ်အခတ်ရပ်စဲရေးရဲ့ အခြေခံ စည်းမျည်း စည်းကမ်းတွေကိုတောင် လေးစားလိုက်နာတဲ့ အနေအထားမျိုးလည်း မရှိပါဘူး။ .\nဆိုတော့ အနောက် နိုင်ငံတွေရဲ့ အနေအထားက ရွေးကောက်ပွဲ ရလဒ်ကို အသိအမှတ်ပြုပြီး အဲဒီကနေ ရှေ့ဆက်ကြမယ် ဆိုတာမျိုး လုပ်ဖို့က မလွယ်ပါဘူး။ ရွေးကောက်ပွဲ ရလဒ်က ဘယ်လိုပဲ ဖြစ်လာ ဖြစ်လာ ဘယ်လိုပုံစံမျိုးပဲ ဖြစ်ဖြစ် မြန်မာမှာက အချိန်အတော်ကြာတဲ့ အထိတော့ စစ်က ဆက်ဖြစ်နေဦးမှာပါ။\nဒါကြောင့် ပြန်လည် ထိတွေ့ဆက်ဆံရေး လမ်းကြောင်းက မှန်တယ်လို့တော့ ကျနော်မထင်ပါဘူး၊ ဒါပေမယ့် ပိတ်ဆို့အရေးယူမှု မူဝါဒ ပြောင်းလဲ လာနိုင်ဖို့ စစ်ကောင်စီဘက်က ဘယ်လို အလျှော့ပေး ညှိနှိုင်းတာတွေ လုပ်နိုင်မလဲ ဆိုတာကို သိနိုင်ဖို့ တိတ်တိတ်ဆိတ်ဆိတ်နဲ့ပဲ ထိတွေ့တာမျိုး၊ အရေးယူမှုနဲ့ ပြန်လည် ထိတွေ့ဆက်ဆံရေး မူဝါဒတွေကို သုံးသပ်တာမျိုးတွေကို အနောက်နိုင်ငံတွေ အနေနဲ့ အတိုင်းအတာ တခုအထိ လုပ်တာမျိုးတွေက လိုအပ်နိုင်ပါတယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့၊ နောက် စာတမ်းထဲမှာ နောက်တခုက မြန်မာနိုင်ငံမှာ တရုတ်ပုဂ္ဂလိက လုံခြုံရေးကုမ္ပဏီတွေ ဖြန့်ကျက်ချထားဖို့ အလားအလာကိုလည်း ထောက်ပြထားတာ တွေ့ရပါတယ်။ အခုဆိုရင် တရုတ်နိုင်ငံရဲ့ အကျိုးစီးပွားကို ကာကွယ်ဖို့ အတွက် စစ်ကောင်စီက ဒါကို တရားဝင် ခွင့်ပြုတော့မယ့် ဆိုတဲ့ သတင်းတွေလည်း ထွက်လာပါတယ်။ ဆိုလိုတာက ဒီ တရုတ်ပုဂ္ဂလိက တပ်တွေက စစ်ကောင်စီရဲ့ လုံခြုံရေးတပ်ဖွဲ့တွေနဲ့ အတူ ရှမ်းပြည်မြောက်ပိုင်း ဒါမှမဟုတ် ရခိုင်မှာ တရုတ် စီမံကိန်းကြီးတွေ၊ ခါးပတ်လမ်း စီမံကိန်းတွေမှာ တပ်ချမယ့် သဘောမျိုးပါ။ လုံခြုံရေးရှုထောင့်ကနေကြည့်ရင် ဒါဟာ အမေရိကန်အတွက် စိုးရိမ်စရာ အချက် ဖြစ်လာနိုင်လား။ ဆိုလိုတာက ဒေသတွင်းမှာ မြန်မာနိုင်ငံဟာ တရုတ် အတွက် ပြည်ပ လုံခြုံရေး တပ်ဖြန့်နိုင်မယ့် စမ်းသပ်စရာ နေရာလို ဖြစ်လာနိုင်ပါသလား။ အထူးသဖြင့် ဒေသတွင်းမှာက နဂိုကတည်းက တောင်တရုတ်ပင်လယ် အငြင်းပွားမှုလို အလွန်အကဲဆတ်တဲ့ ဒေသ အခြေအနေ ဖြစ်နေတော့ ဒီတရုတ်ပုဂ္ဂလိက လုံခြုံရေးတပ်ဖွဲ့တွေ ကိစ္စက အမေရိကန် အတွက် သူတို့ရဲ့မူဝါဒကို ပြန်လည်စဉ်းစားသုံးသပ်ပြီး မြန်မာ့အရေးမှာ အာရုံစိုက်လာစေဖို့ လှုပ်နှိုးမှု တခု ဖြစ်လာနိုင်လား။\nHunter Marston (သုတေသီ)။ ။ ဟုတ်ပါတယ်၊ ဒါက လှုပ်နှိုးချက်တွေက ထဲက တခုပါ။ အရှေ့တောင် အာရှ ဒေသနဲ့ တောင်တရုတ်ပင်လယ်မှာ တရုတ်ရဲ့ သြဇာ လွှမ်းမိုးလာနေကို အမေရိကန်က အချိန်အတော်ကြာ ကတည်းက စိုးရိမ်နေခဲ့တာပါ။ ဒါပေမယ့် တရုတ်ရဲ့ ခါးပတ်လမ်း BRI ရင်းနှီးမြုပ်နှံမှု စီမံကိန်းတွေ မှာ လုံခြုံရေးယူတာကတော့ ပါကစ္စတန်မှာလည်း လုပ်ခဲ့တာကို အရင်က တွေ့ခဲ့ရပါတယ်။ ဒါကြောင့် တရုတ် အတွက် သေချာပေါက် အားသာစေမယ့်၊ တောင်တရုတ်ပင်လယ်နဲ့ ဒေသတွင်းမှာ ပိုပြီး ချဲ့ထွင်လာနိုင်မယ့် သီရိလင်္ကာ၊ ပါကစ္စတန်၊ အီရန် အစရှိတဲ့ နိုင်ငံတွေနဲ့ ကုန်သွယ်ရေးနဲ့ အခြေခံ အဆောက်အအုံတွေမှာ လုံခြုံရေး ရယူတာမျိုး နောက် ဥပမာ ပြောရရင် အိန္ဒိယ သမုဒ္ဒရာတလျှောက် မဟာဗျူဟာကျတဲ့ ဆိပ်ကမ်းတွေ တည်ဆောက်တာမျိုးရဲ့ အလားအလာကို အမေရိကန် အနေနဲ့ နဂိုကတည်းက သတိကြီးကြီးထားပါတယ်။ အမေရိကန်အနေနဲ့ ဒီကိစ္စကို အတော်လေး အလေးထားတယ်လို့ ကျနော် ထင်ပါတယ်။\nဆောင်းပါးမှာ ကျနော့် ထောက်ပြချက် တခုက အဓိက ပြောရရင် တဆင့် ကြားခံ စစ်ပွဲမျိုး အထိ ကြီးကျယ်သွားနိုင်တဲ့ အနီရောင် ကန့်သတ်မျဥ်းဘောင်ကို ကျော်လာနေပြီလို့ တရုတ်က ယူဆသွားမှာကို စိုးရိမ်လို့ အမေရိကန်အနေနဲ့ မြန်မာ့ အရေးမှာ ပါဝင်ပတ်သက်ဖို့ပဲ ဖြစ်ဖြစ်၊ ခုခံတော်လှန်ရေး အင်အားစုတွေကို ထောက်ခံပေးတာမျိုးမှာပဲ ဖြစ်ဖြစ် နောက်တွန့်နေတာကို ပြောချင်တာပါ။ တရုတ်က ဘယ်လိုပဲဖြစ်ဖြစ် မြန်မာနိုင်ငံထဲမှာ ပိုပြီး နေရာရယူလာသလို သူ့ရဲ့သြဇာကလည်း ပိုပိုပြီး ချဲ့ထွင်ကြီးထွားလာမှာပါ။ ဒါက လက်ရှိ သတိကြီးကြီးထားပြီး နောက်တွန့်နေတဲ့ အမေရိကန်ရဲ့ မူဝါဒ ဘယ်လိုပဲ ဖြစ်ဖြစ်ပါ။\nဒါကြောင့် ထရမ့် အစိုးရသစ်အနေနဲ့ ခုခံတော်လှန်ရေးကို ထောက်ခံပေးဖို့ ပိုပြီး တက်တက်ကြွကြွနဲ့ လုပ်ဖို့ ကောင်းတယ်လို့ ကျနော်ကထောက်ပြတာပါ။ ဖက်ဒရယ်ဒီမိုကရေစီစနစ် တည်ဆောက်နိုင်ဖို့ လုပ်ဆောင်နေတဲ့ တိုင်းရင်းသား လက်နက်ကိုင်အဖွဲ့တွေ အပါအဝင် နိုင်ငံတွင်းက သက်ဆိုင်သူတွေနဲ့ ထိတွေ့ဆက်ဆံဖို့ လိုတယ်လို့ ပြောချင်တာပါ။ မြန်မာ့အရေးမှာ အမေရိကန်ပါပါ၊ မပါ,ပါ တရုတ်နိုင်ငံဘက်ကတော့ ဆက်ပြီး ပါဝင် ပတ်သက်နေမှာပါ။ ဒါပေမယ့် အနောက်နိုင်ငံတွေက မြန်မာ့ဒီမိုကရေစီရေးနဲ့ ဒီမိုကရေစီတိုက်ပွဲကို ထောက်ခံအားပေးတယ်ဆိုတဲ့ မျှော်လင့်ချက်မျိုး ဖြစ်လာအောင် ပိုပြီး လုပ်ဆောင်ပေးနိုင်တယ် ထင်ပါတယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့၊ တဆင့်ကြားခံ ပရောက်စီစစ်ပွဲ အတွက် စိုးရိမ်မှု ဒါမှမဟုတ် အန္တရာယ် တကယ် ရှိလာနိုင်လားဗျာ။ ဆိုလိုတာက၊ အမေရိကန်က ပိုပြီး တက်တက်ကြွကြွနဲ့ မြန်မာနဲ့ ဒေသတွင်းမှာ မတူကွဲပြားတဲ့ အစုအဖွဲ့တွေနဲ့ ပို ထိတွေ့လာမယ်ဆိုရင် ဒါဟာ တရုတ်နဲ့ တင်းမာမှုတွေကို တိုးလာစေမှာလား။\nHunter Marston (သုတေသီ)။ ။ ဘေဂျင်း အစိုးရကတော့ အဲဒီလို ခံယူမယ့် အန္တရာယ်ရှိတယ် ထင်ပါတယ်။ ဒါပေမယ့် အမေရိကန်ရဲ့အကူအညီက ကာကွယ်ရေးနည်းပညာနဲ့ ဆက်သွယ်ရေးပစ္စည်းတွေလောက်ပဲ ကန့်သတ်ထားရင်၊ ဒုံးကျည်တွေ ဒါမှမဟုတ် အကြီးစားလက်နက်တွေ မထောက်ပံ့ပေးသေးသရွေ့တော့ တဆင့် ကြားခံ စစ် ဖြစ်လာနိုင်စရာ မမြင်ပါဘူး။ ပြောချင်တာက မြန်မာစစ်တပ်ကပဲ မတော်တဆ ဖြစ်ချင်လည်း ဖြစ်မယ်၊ ဒါမှမဟုတ် တမင်တကာ လုပ်တယ်လို့ ထောက်ပြရင်လည်း ရနိုင်တဲ့ တရုတ် နယ်စပ်မှာ တိုက်ခိုက်တာမျိုးတွေ တရုတ်ဘက်ခြမ်းကို ထိခိုက်စေတာမျိုးတွေ လုပ်ပါတယ်။ အမေရိကန်က ဒါမျိုး ပါဝင်ပတ်သက်မှု မရှိပါဘူး။ ဆိုတော့ ခုခံတော်လှန်ရေး အင်အားစုတွေရဲ့ တိုက်ခိုက်မှုတွေမှာ တရုတ်ရဲ့ အကျိုးစီးပွား ဒါမှမဟုတ် တရုတ် နိုင်ငံသားတွေကို တိုက်ရိုက် ထိခိုက်စေနိုင်တာမျိုးတွေမှာ အမေရိကန်ရဲ့ အကူအညီတွေ ပါဝင်လိမ့်မယ်လို့ ကျနော် မထင်ပါဘူး။\nငြိမ်းချမ်းအေး (ဗွီအိုအေ)။ ။ ဟုတ်ပါတယ်။ ဒါပေမယ့် တရုတ်နိုင်ငံကတော့ အမြဲပဲ သံသယနဲ့ ရှုမြင်လေ့ရှိတယ်လို့ ပြောကြပါတယ်။ ရန်ကုန်က အမေရိကန် သံအမတ်ကို တရုတ်သံတမန်က ကချင်ဘက်ကို မသွားဖို့ ဖိအားပေးတာတွေတောင် လုပ်ခဲ့တယ် ဆိုတာကို ဟန်တာ မာစတန်ရဲ့ စာတမ်းမှာတောင် ထည့်ရေးထားသေးတယ်မလား။ ဆိုတော့ သံသယနဲ့ တုံ့ပြန်မယ့်ပုံပါပဲ။ ဒီလိုအနေအထားမှာ အမေရိကန်နဲ့ အတိုက်အခံ အင်အားစုတွေဘက်က ရှေ့ကို ဆက်သွားနိုင်ဖို့ အတွက် တရုတ်ရဲ့ ကန့်သတ် အနီရောင်မျဥ်းကိုလည်း မကျော်စေဘဲ ဟန်ချက်ညီအောင် ဘယ်လို လုပ်နိုင်မလဲ။\nHunter Marston (သုတေသီ)။ ။ ဟုတ်ကဲ့၊ ကျနော် ပြောသလိုပါပဲ၊ မြန်မာနိုင်ငံထဲမှာ သူတို့ရဲ့ ရည်မှန်းချက်တွေက အကန့်အသတ်နဲ့ပဲ ရှိတာပါ ဆိုတာမျိုး၊ ပြီးတော့ အရပ်သားတွေရဲ့ အသက်ကို ကာကွယ်ဖို့ပဲ ဆိုတာမျိုးတွေကို အမေရိကန်အနေနဲ့ ဘေဂျင်း အစိုးရကို အာမခံချက်ပေးနိုင်တဲ့ ဘက်နှစ်ဘက်က ချဥ်းကပ်တဲ့ ဗျူဟာမျိုးလိုတယ်လို့ ထင်ပါတယ်။ မြန်မာ့အရေးမှာ ထဲထဲဝင်ဝင် ပါဝင် ပတ်သက်ဖို့ ကြိုးစားမှာ မဟုတ်ဘူး၊ အမေရိကန်တပ်တွေ ချထားမှာ မဟုတ်ဘူး ဆိုတာမျိုး၊ တိုက်ခိုက်ရေး လက်နက်တွေ မြန်မာမှာ ဖြန့်ကျက် ချထားမှာမျိုး မဟုတ်ဘူး၊ လူတွေရဲ့ အသက်ကို ကင်တင်ဖို့ သက်သက်ပဲ၊ မြန်မာစစ်တပ်ရဲ့ လေကြောင်းတိုက်ခိုက်မှုတွေကို ခုခံကာကွယ်နိုင်စွမ်းဖို့ပဲ ဆိုတာမျိုးတွေကို တပြိုင်တည်းမှာ အာမခံနိုင်ရပါမယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့၊ ကျနော် အခု တရုတ်က ဘယ်လို မြင်မလဲ၊ ဒါမှမဟုတ် အတိုက်အခံနဲ့ စစ်ကောင်စီက ဘာလုပ်နိုင်တယ် ဆိုတာမျိုးတွေ မပြောဘဲ ထရမ့် အစိုးရ အဖွဲ့ တခုတည်းကိုပဲ ကွက်ပြီး ကြည့်ရင်ကော မြန်မာနိုင်ငံ အတွက် ဒါမှမဟုတ် အရှေ့တောင်အာရှဒေသကို အာရုံစိုက်နိုင်တဲ့ စစ်မှန်တဲ့ နိုင်ငံရေးဆန္ဒ ရှိရဲ့လား။\nHunter Marston (သုတေသီ)။ ။ ထရမ့် အစိုးရက အရှေ့တောင်အာရှကို အလေးအနက်ထားတဲ့ စိတ်ဝင်စားမှု ရှိ၊ မရှိ အခုတော့ ရှင်းရှင်းလင်းလင်း မသိရသေးပါဘူး။ အစိုးရအဖွဲ့ကလည်း ရက်ပိုင်းပဲ ရှိသေးတာကိုး။ ထရမ့်က ချက်ချင်း သမ္မတ အခွင့်အာဏာနဲ့ ထုတ်ပြန်တာမျိုး မလုပ်ပေမယ့် သွင်းကုန်ခွန် တိုးမြှင့်မယ့် သဘောကို ထင်ထင်ရှားရှား အချက်ပြထားပါတယ်။ သူ့ရဲ့ အစိုးရအဖွဲ့ဝင် တချို့ကလည်း တရုတ်က အမေရိကန် အတွက် အဓိက ပြိုင်ဘက်ဖြစ်တယ် ဆိုတာမျိုး ထုတ်ဖော် ပြသထားပါတယ်။\nဒါကြောင့် စီးပွားရေးနဲ့ အမျိုးသားလုံခြုံရေးမူဝါမှာ အဓိကအားဖြင့် တရုတ်နိုင်ငံနဲ့ ပြိုင်ဆိုင်မှုအပေါ် အာရုံစိုက်မယ်လို့ ကျနော်ထင်ပါတယ်။ ဒါကို ချဲ့ထွင် စဥ်းစားရင် အရှေ့တောင်အာရှက အလွန်အရေးကြီးပါတယ်။ ထရမ့် အစိုးရ အဖွဲ့ထဲက အဓိကကျတဲ့ ပုဂ္ဂိုလ်ထဲမှာ ဘိုင်ဒန် အစိုးရတုန်းကလို အမေရိကန်က အရှေ့တောင် အာရှကို အလေးထားမယ် ဆိုတာကို အထင်အရှား ပြသတာမျိုး ရှိ၊ မရှိ မသေချာပါဘူး။ ဒါပေမယ့် အခုက ပြောဖို့ စောပါသေးတယ်။ ဥပမာ လတ်တလောမှာ နိုင်ငံခြားရေးဝန်ကြီး အဖြစ် အတည်ပြုလိုက်တဲ့ မာကိုရိုဘီယို (Marco Rubio) က တရုတ်နဲ့ ပြိုင်ဆိုင်မှုမှာ မြန်မာနိုင်ငံနဲ့ ဒီမိုကရေစီရဲ့ အရေးပါမှုကို ယေဘုယျသဘော အသိအမှတ်ပြုတယ်လို့ ကျနော်ထင်ပါတယ်။\nဆိုတော့ နိုင်ငံခြားရေးဌာနအနေနဲ့ မြန်မာနိုင်ငံကို မြင့်မားတဲ့ အတိုင်းအတာနဲ့ စိတ်ဝင်စားမှု ရှိနိုင်ခြေရှိတယ်လို့ ကျနော်ထင်ပါတယ်။ ဒါကြောင့်လည်း ကျနော့်ရဲ့ Stimson Center မှာ ရေးတဲ့ ဆောင်းပါးမှာ လက်ရှိအချိန်ဟာ မူဝါဒတွေကို ပြန်လည်သုံးသပ်ဖို့ ဘာတွေ မအောင်မမြင် ဖြစ်နေလဲ ဆိုတာကို ပြန်ကြည့်ဖို့၊ အရှေ့တောင်အာရှမှာ အမေရိကန်ရဲ့ အကျိုးစီးပွားတွေ ပိုအောင်မြင် တိုးတက်စေဖို့ အတွက် မူဝါဒတွေကို ဘယ်လို့ ချိန်ညှိနိုင်မလဲ ဆိုတာနဲ့ ပြန်လည် အသစ် ဖန်တီး ဖို့ အခွင့်အရေးကောင်းတခု လို့ ပြောတာပါ။\nငြိမ်းချမ်းအေး (ဗွီအိုအေ)။ ။ ဟုတ်ကဲ့၊ ထောက်ပြထားသလိုပဲ အရှေ့တောင် အာရှနိုင်ငံ တချို့က ဒီမိုကရေစီနည်းကျမဟုတ်တဲ့ ဗဟိုချုပ်ကိုင်မှုရှိတဲ့ နိုင်ငံရေးစနစ်ကို ပိုနှစ်သက်ကြတယ်လို့ အနည်းနဲ့ အများ ယူဆစရာ ရှိပါတယ်။ ဒီအခြေအနေတွေအောက်မှာ အာဆီယံလမ်းကြောင်း အပြင် မြန်မာနိုင်ငံမှာ ဒီမိုကရေစီ ပြန်လည်ထူထောင်နိုင်ဖို့ အမေရိကန်က ဘာလုပ်နိုင်မလဲ ခင်ဗျာ။\nHunter Marston (သုတေသီ)။ ။ ထရမ့် အစိုးရ အဖွဲ့လက်ထက်မှာ အမေရိကန်က သူ့ရဲ့ နိုင်ငံရပ်ခြား အကူအညီတွေကို လျှော့ချနေပါတယ်။ မူဝါဒတွေ ပြန်လည် သုံးသပ်ဖို့ အတွက် သမ္မတ ထရမ့် ပထမဆုံး အမိန့် ထုတ်ပြန်တဲ့ အထဲမှာ နိုင်ငံခြားအကူအညီ အပြည့်အဝ ရပ်ဆိုင်းတာလည်း ပါဝင်ပါတယ်။\nဒါပေမယ့် မြန်မာနိုင်ငံထဲက ဒီမိုကရေစီအရေး လှုပ်ရှားသူတွေနဲ့ အရပ်ဘက်လူ့အဖွဲ့အစည်းတွေကို တိုးချဲ့ကူညီပြီး ဒီမိုကရေစီ မျိုးဆက်သစ် အတွက် အခြေခံအုတ်မြစ် တည်ဆောက်တာမျိုး လုပ်နိုင်ပါတယ်။ ဒါက အရေးကြီးပါတယ်။ ဒါပေမယ့် အမေရိကန်မှာက သြဇာလွှမ်းမိုးနိုင်မှုအပိုင်းမှာ အလွန်အားနည်းပါတယ်။ ပွင့်ပွင့်လင်းလင်း ပြောရရင် ဒီလိုဖြစ်နေတာက ဒဏ်ခတ်ပိတ်ဆို့မှုနဲ့ စစ်တပ်ကို စကားလုံးအရ ပြစ်တင် ရှုတ်ချနေတာကိုပဲ အားကိုးနေတဲ့ လက်ရှိ မူဝါဒကြောင့်ပါတယ်။\nငြိမ်းချမ်းအေး (ဗွီအိုအေ)။ ။ ဟုတ်ကဲ့ ဒါက မြန်မာ့နိုင်ငံအပေါ် ထားတဲ့ အမေရိကန်ရဲ့ ရေရှည်မဟာဗျူဟာရည်မှန်းချက်တွေနဲ့ရော ကိုက်ညီမလား။ ထရမ့် အစိုးရ မူဝါဒတွေက ရေရှည်မဟာဗျူဟာကို သက်ရောက်ပုံဖော်နိုင်လား။\nHunter Marston (သုတေသီ)။ ။ မြန်မာနိုင်ငံ အတွက် ရေရှည်မဟာဗျူဟာကတော့ အိမ်ဖြူတော်၊ နိုင်ငံခြားရေးဌာနနဲ့ တဘက်မှာက ပိုပြီး တက်တက်ကြွကြွ ရှိတဲ့ အမေရိကန်ကွန်ဂရက်ကြားမှာ ဟိုယိမ်း ဒီယိမ်း ဖြစ်နေမယ်လို့ ထင်ပါတယ်။\nတဘက်မှာလည်း ကွန်ဂရက်မှာ တက်တက်ကြွကြွ လုပ်လေ့ ရှိသူ တဦးက အခု ဆိုရင် ထရမ့် အစိုးရ အဖွဲ့မှာ နိုင်ငံခြားရေးဝန်ကြီးတစ်ဦးဖြစ်လာပါတယ်။ ဒါက လွှတ်တော်ထဲက [မြန်မာ့အရေး] အရှိန်အဟုန်ကို အိမ်ဖြူတော်နှင့် အစိုးရ အဖွဲ့ဆီကို သယ်ဆောင် လာနိုင်မှာ ဖြစ်လို့ မြန်မာ့ မူဝါဒကို ဒီထက်ပိုပြီး ဆုပ်ကိုင်နိုင်ဖို့ အတွက် အခွင့်အလမ်းတခု ပေးစွမ်းနိုင်တယ်လို့ ထင်ပါတယ်။ အဲဒီလို ဆိုရင်တော့ ၂၀၂၃ ခုနှစ် တုန်းက အတည်ပြု ထားပြီး ဖြစ်တဲ့ မြန်မာ့နိုင်ငံဆိုင်ရာ ဘားမား အက် ဥပဒေပါ ပြဌာန်းချက်အတိုင်း အထူးသံတမန်တဦးခန့်အပ်တာ အပါအဝင် အရေးယူ ဆောင်ရွက်ချက် တချို့ကို အကောင်အထည်ဖော်တာမျိုး ဖြစ်လာနိုင်ပါတယ်။ ဒါက မြန်မာ့ အရေး မူဝါဒ အပေါ် ပိုပြီး ချုပ်ကိုင် လွှမ်းမိုးနိုင်မှာ ဖြစ်လို့ အရေးကြီးပါတယ်။",
    "domain": "News",
    "url": "https://burmese.voanews.com/a/7949398.html"
  },
  {
    "id": "cf06ec4e-9673-4785-b896-1bc0824bbcf6",
    "title": "အွန်လိုင်းငွေလိမ်ဂိုဏ်းက အိန္ဒိယနိုင်ငံသား (၃၀၀) နီးပါး နေရပ်ပြန်ပို့",
    "text": "မြန်မာနိုင်ငံအခြေစိုက် အွန်လိုင်းငွေလိမ်ဂိုဏ်းတွေက လွတ်မြောက်လာတဲ့ အိန္ဒိယနိုင်ငံသား (၃၀၀) နီးပါးကို ထိုင်းနိုင်ငံကတဆင့် နေရပ်ပြန်ပို့ပေးလိုက်ကြောင်း ထိုင်းတာဝန်ရှိသူတွေက ဒီကနေ့ပဲ ပြောလိုက်ပါတယ်။\nအိန္ဒိယအစိုးရတာဝန်ရှိသူတွေ မြန်မာနိုင်ငံထဲသွားရောက်ပြီး ပြန်လွတ်လာသူတွေနဲ့ အထုပ်အပိုးတွေကို ဘတ်စ်ကား (၁၀) စင်းနဲ့ ထိုင်းနိုင်ငံနယ်စပ်မြို့ မဲဆောက်လေယာဉ်ကွင်းကို ခေါ်လာခဲ့ကြတာပါ။ အမျိုးသား (၂၆၆) ယောက်၊ အမျိုးသမီး (၁၇) ယောက်ကိုတော့ အိန္ဒိယအစိုးရက C-17 သယ်ယူ ပို့ဆောင်ရေး လေယာဉ်နဲ့ နေရပ်ပြန်ခေါ်သွားခဲ့ကြပါတယ်။ မနက်ဖြန် အင်္ဂါနေ့မှာလည်း နောက်ထပ် (၂၅၇) ယောက် အိန္ဒိယနိုင်ငံကို ပြန်ပို့ဖို့ စီစဉ်ထားပါတယ်။\nမြန်မာနိုင်ငံနယ်စပ်ဒေသမှာ အခြေစိုက်လှုပ်ရှားနေကြတဲ့ အွန်လိုင်းငွေလိမ်ဂိုဏ်းတွေမှာ အလုပ်အကိုင် ရှာဖွေသူတွေကို ဖျားယောင်းခိုင်းစေခံရတဲ့ သတင်းတွေ ကျယ်ကျယ်ပြန့်ပြန့် ထွက်ပေါ်လာရာက တရုတ်နိုင်ငံ အပါအဝင် ဒေသတွင်းနိုင်ငံတွေ ပူးပေါင်း နှိမ်နင်းနေကြတာပါ။\nကျားဖြန့်လို့ သိကြတဲ့ ငွေလိမ်ဂိုဏ်းတွေကို နှိမ်နင်းမှုအတွင်း နိုင်ငံပေါင်း တဒါဇင်လောက်က လူပေါင်း (၇,၀၀၀) လောက် လွတ်မြောက်လာပြီး အများစုကတော့ တရုတ်နိုင်ငံသားတွေ ဖြစ်ကြပါတယ်။ မကြာသေးခင် လတွေကစ နှိမ်နင်းမှုတွေ အရှိန်မြှင့်လာရာက လွတ်မြောက်လာသူတွေထဲ တရုတ်နိုင်ငံသား (၂,၀၀၀) ကျော်ကိုလည်း ထိုင်းနိုင်ငံက နေရပ်ပြန်ပို့ပေးခဲ့ပါတယ်။",
    "domain": "News",
    "url": "https://burmese.voanews.com/a/india-scammers-from-myanmar-border-/8005124.html"
  },
  {
    "id": "7b379e66-9882-4043-be20-f76fb8cd6756",
    "title": "စစ်ကောင်စီအကြီးအကဲ ရုရှားခရီးစဉ်အပေါ် အမြင်တချို့",
    "text": "",
    "domain": "News",
    "url": "https://burmese.voanews.com/a/8002010.html"
  },
  {
    "id": "1ff285a9-11bb-42f8-ac7a-57542154bd9f",
    "title": "၁၀၂၇ စစ်ဆင်ရေး တနှစ်ပြည့်ကာလ ရှမ်းမြောက်မြို့များ ဗုံးကြဲတိုက်ခိုက်ခံရ",
    "text": "TNLA MNDAA AA ညီနောင်မဟာမိတ်ပူးပေါင်းအဖွဲ့ရဲ့ ၁၀၂၇ စစ်ဆင်ရေး ၁နှစ်တင်းတင်းပြည့်ချိန်မှာပဲ ရှမ်းမြောက်ဒေသက တိုင်းရင်းသား လက်နက်ကိုင်အဖွဲ့တွေ ထိန်းချုပ်ထားရာ ကွတ်ခိုင်၊ သိန္နီ၊ နမ့်ခမ်း၊နောင်ချို၊ လောက်ကိုင် စတဲ့မြို့တွေကို စစ်ကောင်စီ လေကြောင်းက ဗုံးဆက်တိုက်ကြဲပြီးတိုက်ခိုက်ခဲ့ပါတယ်။ အသေအပျောက်နဲ့ အထိအခိုက်အပျက်အဆီး စာရင်းကိုတော့ အတိအကျ မသိရသေးပါဘူး။ ရှမ်းမြောက်ဘက်က စစ်ရေးအခြေအနေ ရန်ကုန်က သတင်းပေးပို့ထားပါတယ်။\n၂၀၂၃ ခုနှစ် အောက်တိုဘာလ ၂၇ရက်က စတင်ခဲ့တဲ့ TNLA တအန်းတပ်၊ MNDAA ကိုးကန့်တပ် နဲ့ AA အာရက္ခတပ်တော် ၃ဖွဲ့ ပါတဲ့ ညီနောင်မဟာမိတ်တပ်ဖွဲ့တွေနဲ့ပူးပေါင်းအဖွဲ့တွေရဲ့ ရှမ်းမြောက်စစ်ဆင်ရေး ၁၀၂၇ တနှစ်ပြည့်ကာလ- ၂၀၂၄ခုနှစ် အောက်တိုဘာလ ၂၇ရက်နေ့ ဝန်းကျင်မှာ စစ်ကောင်စီက ရှမ်းမြောက်ဒေသက တိုင်းရင်းသား လက်နက်ကိုင်အဖွဲ့တွေ ထိန်းချုပ်ထားရာ ကွတ်ခိုင်၊ သိန္နီ၊ နမ့်ခမ်း၊နောင်ချို၊ လောက်ကိုင် စတဲ့မြို့တွေကို စစ်ကောင်စီတပ်တွေက လေကြောင်းက ဗုံးဆက်တိုက်ကြဲချပြီး တိုက်ခိုက်ခဲ့ပါတယ်။\nဒီကနေ့ အောက်တိုဘာလ ၂၈ရက်နေ့ တနင်္လာနေ့မနက်အစောပိုင်းမှာတော့ ကွတ်ခိုင်မြို့နယ် ပြိန်းလုံရွာဘက်မှာ လေကြောင်းက တိုက်ခိုက်ခဲ့ကြောင်း ကွတ်ခိုင်ဒေသခံတဦးက VOA ကိုပြောပါတယ်။\n“ ကွတ်ခိုင်မြို့နယ်မှာလည်း ချသွားတယ်၊ တလုံး။ တာမိုးနဲ့ကျော်ကျော် မန်ပြိန်းလုံ ရေပူပေါ့။ ကွတ်ခိုင်နဲ့ဆိုရင် ၂၅မိုင်လောက်ရှိမယ်။ အထိအခိုက်တော့ မကြားမိသေးဘူး။ သူက ဝေးလည်း ဝေးတယ်ဗျ။ ဖုန်းလည်း အဆက်အသွယ် မရှိဘူး။”\nဒီဒေသဟာ KIA တပ်မဟာ ၁၀ ။ တပ်ရင်း ၂ ထိန်းချုပ်ထားတဲ့နယ်မြေဖြစ်ပါတယ်။ KIA ပြန်ကြားရေးတာဝန်ခံဗိုလ်မှုးကြီးနော်ဘူကတော့ သူတို့တပ်ဖွဲ့တွေ အဲဒီဒေသမှာ ရှိပေမဲ့ တပ်ရင်းတွေကို တိုက်ခိုက်ခံရတဲ့သတင်းတော့ မရသေးကြောင်း ပြောပါတယ်။\n“ နယ်မြေကတော့ တပ်မဟာ ၁၀ ၊ တပ်ရင်း ၂ နယ်မြေလည်းဖြစ်မှာပါ။ ဒါပေမဲ့ ကျနော်တို့ တပ်စွဲထားတဲ့ တပ်တွေကို ဗုံးကြဲတာတော့ မကြားရသေးပါဘူး။ ပြန်စုံစမ်းကြည့်ရတာပေါ့။ ကြားတာတော့ သိန္နီ ၊ သိန္မီမှာကတော့ ခရစ်ယာန်ဘုရားကျောင်းကို ဗုံးကြဲတယ်ဆိုတဲ့သတင်းတွေ တက်ပါတယ်။”\nသိန္နီမြို့ကို MNDAA ကိုးကန့်တပ်က ၁၀၂၇စစ်ဆင်ရေး ပထမပိုင်းကာလမှာ သိမ်းယူထားတာဖြစ်ပြီး အောက်တိုဘာလ ၂၇ရက်နေ့ ည ၁၀နာရီခန့်မှာ လေကြောင်းက ဗုံးကြဲတိုက်ခိုက်ခဲ့တာပါ။ ဒီတိုက်ခိုက်မှုအခြေအနေကို သိန္နီဒေသခံတဦးက အခုလို ပြောပါတယ်။\n“ ကချင်နှစ်ချင်းဘုရားကျောင်းရယ်။ ထွေအုပ်ရုံးရယ်၊ နောက်ပြီးတော့ ရပ်ကွက် ၃က ပြည်သူအိမ် တအိမ်ထိတယ်။ လူထိခိုက်တာတော့ မကြားမိဘူး။ အဲဒါတော့။”\nဒီတိုက်ခိုက်မှုမှာ လူထိခိုက်သေဆုံးတာမရှိကြောင်း MNDAA က သတင်းထုတ်ပြန်ထားပေမဲ့ ရှမ်းသံတော်ဆင့်သတင်းဌာနကတော့ ထွေအုပ်ရုံးတိုက်ခိုက်မှုမှာ အဆောက်အဦး ထိခိုက်ပျက်ဆီးမှု များပြားပြီး ကင်းစောင့်နေသူ ၂ဦးပျောက်ဆုံးနေကြောင်းထုတ်ပြန်ထားပါတယ်။\nအောက်တိုဘာလ ၂၆ရက်နေ့ သန်းခေါင်ကျော် အောက်တိုဘာလ ၂၇ရက်နေ့ မနက် ၁နာရီမထိုးမီမှာ MNDAA ထိန်းချုပ်ထားတဲ့ ကိုးကန့်ဒေသ မြို့တော် လောက်ကိုင်ကို ဗုံး ၃လုံးထက်မနည်း ကြဲချတိုက်ခိုက်ခဲ့ပါတယ်။ ဒီတိုက်ခိုက်မှုကြောင့် ဟိုတယ်နဲ့ လူနေအိမ်အဆောက်အဦး အတော်များများ ပျက်ဆီးခဲ့သလို လူ ၄ဦး ထိခိုက်ဒဏ်ရာရခဲ့ကြောင်း MNDAA က သတင်းထုတ်ပြန်ထားပါတယ်။\nလောက်ကိုင်မြို့ကို ဗုံးကြဲခဲ့တဲ့ အောက်တိုဘာလ၂၇ရက်နေ့ မနက် ၇နာရီခွဲအချိန်ခန့်မှာတော့ TNLA တအန်းတပ် ထိန်းချုပ်ရာ နမ့်ခမ်းမြို့ကို စစ်ကောင်စီက ဂျက်တိုက်လေယာဉ်နဲ့ ၃ကြိမ်ဗုံးကြဲတိုက်ခိုက်ခဲ့ကြောင်း TNLA က သတင်းထုတ်ပြန်ထားပါတယ်။ ဒီသတင်းထုတ်ပြန်ချက်မှာတော့ လူအထိအခိုက်ဘယ်လောက် ရှိတယ်ဆိုတာ ဖော်ပြမထားပါဘူး။\nအောက်တိုဘာလ ၂၇ရက်နေ့မနက်ပိုင်း ၇နာရီခွဲခန့်မှာပဲ TNLA ထိန်းချုပ်ရာ နောင်ချိုမြို့ကိုလည်း လေကြောင်းက ၂ကြိမ်ဗုံးကြဲ တိုက်ခိုက်ခဲ့ရာမှာ လူအသေအပျောက်ရှိနိုင်ကြောင်း သတင်းမီဒီယာတွေမှာ ဖော်ပြကြပါတယ်။\nလက်ရှိမှာ နောင်ချိုမြို့မှာ ဖုန်းလိုင်းတွေ ပြတ်တောက်နေတာကြောင့်အသေအပျောက်နဲ့ အထိအခိုက်အပျက်အဆီးစာရင်းကိုတော့ အတိအကျ မသိရသေးသလို ဒီရက်ပိုင်း လေကြောင်းတိုက်ခိုက်မှုတွေနဲ့ပတ်သက်လို့ စစ်ကောင်စီဘက်က သတင်းထုတ်ပြန်တာတော့ မတွေ့ရပါဘူး။\nပြီးခဲ့တဲ့နှစ် အောက်တိုဘာလ ၂၇ရက်နေ့က TNLA ၊ MNDAA နဲ့ AA တို့ ပါဝင်တဲ့ ညီနောင်မဟာမိတ် ၃ဖွဲ့ဟာ ၁၀၂၇ စစ်ဆင်ရေးကို စတင်ခဲ့ပြီး လက်ရှိအချိန်မှာ ရှမ်းမြောက်ဒေသက မြို့ပေါင်း ၂၀ကျော်နဲ့ ရာနဲ့ချီတဲ့ စစ်တပ်စခန်းတွေကို သိမ်းယူခဲ့တာလည်း ဖြစ်ပါတယ်။\nရှမ်းမြောက်ဒေသက တိုင်းရင်းသားလက်နက်ကိုင်အဖွဲ့တွေ ထိန်းချုပ်ထားတဲ့မြို့တွေကို စစ်ကောင်စီဘက်က သြဂုတ်လနှောင်းပိုင်းက စတင်ပြီး လေကြောင်းကနေ နေ့စဉ်ရက်ဆက်ဆိုသလို တိုက်ခိုက်ခဲ့ပါတယ်။\nSHRF ခေါ် ရှမ်းလူ့အခွင့်အရေး မဏ္ဍိုင်အဖွဲ့က သြဂုတ်လ ၂၆ရက်နေ့ကနေ အောက်တိုဘာလ ၆ရက်နေ့အထိ စစ်ကောင်စီက လေကြောင်းတိုက်ခိုက်မှုနဲ့ လက်နက်ကြီး ပစ်ခတ်တာကြောင့် အရပ်သား ၅၅ ဦးသေဆုံးပြီး ၁၄၀ခန့် ဒဏ်ရာရခဲ့ကြောင်း ထုတ်ပြန်ထားပါတယ်။\nရှမ်းပြည်နယ်မြောက်ပိုင်း ၁၀၂၇ စစ်ဆင်ရေးအတွင်း စစ်ကောင်စီရဲ့ လက်ချက်ကြောင့် အရပ်သား (၁၀၁၁) ဦး ထိခိုက်သေဆုံးခဲ့ရတယ်လို့ လူ့အခွင့်အရေးဆိုင်ရာလှုပ်ရှားမှုကွန်ရက် (HRAN) က ဒီကနေ့ ထုတ်ပြန်လိုက်ပါတယ်။ HRAN ရဲ့ အစီရင်ခံစာအရ အများဆုံး သေဆုံးရသူက စစ်ကောင်စီရဲ့ လက်နက်ကြီးပစ်ခတ်မှုကြောင့် ထိခိုက်သေဆုံးသူ (၄၀၁) ဦးရှိခဲ့ပြီး ဒုတိယအများဆုံးမှာ လေကြောင်းတိုက်ခိုက်မှုကြောင့်ဖြစ်ပြီး (၃၂၀) ဦး ထိခိုက်သေဆုံးခဲ့တယ်လို့ ဆိုပါတယ်။ တတိယအများဆုံးကတော့ မြေမြှုပ်မိုင်းပေါက်ကွဲမှုကြောင့်ဖြစ်ပြီး (၁၂၉) ဦး ထိခိုက်သေဆုံးခဲ့တယ်လို့ ထုတ်ပြန်ထားပါတယ်။",
    "domain": "News",
    "url": "https://burmese.voanews.com/a/shannorth-1027-anniversary-sac-airstrike/7841548.html"
  },
  {
    "id": "fecdd363-cf66-4fcc-9ba6-69e57f7039b1",
    "title": "အသံဖိုင်များ",
    "text": "",
    "domain": "News",
    "url": "https://burmese.voanews.com/a/7976674.html"
  },
  {
    "id": "71dcf13c-b488-43ca-ae75-baf53a448eaf",
    "title": "ပုလော ကျောက္ကာ စက်လှေတိမ်းမှောက်မှု ၁၇ လောင်း ဆယ်ယူရရှိ",
    "text": "ပုလောမြို့နယ်၊ ကျောက္ကာရွာကနေ မြိတ်ကိုသွားမယ့် စက်လှေတိမ်းမှောက်မှု သေဆုံးသူ ၁၇ လောင်း ဆယ်ယူရရှိထားတယ်လို့ ရှာဖွေနေသူတွေက VOA ကို ပြောပါတယ်။ ပုလောမြို့နယ်အတွင်းက တိုက်ပွဲတွေကြောင့် ကားလမ်းပုံမှန်အသုံးပြုမရချိန်မှာ ရေလမ်းကြောင်းကနေ သွားလာကြရင်း လူအယောက် ၉၀ ကျော် လှေမှောက်တဲ့အခြေအနေ ကြုံတွေ့ခဲ့ရတာပါ။ စက်လှေတိမ်းမှောက်ခဲ့တဲ့ ကပ္ပလီပင်လယ်ပြင်ထဲ ပျောက်ဆုံးသူတွေကိုလည်း ဆက်လက် ရှာဖွေနေကြဆဲ နောက်ဆုံးအခြေအနေ ရန်ကုန်ကနေ သတင်းပေးပို့ထားပါတယ်။\nတနင်္သာရီတိုင်း ပုလောမြို့နယ်၊ ကျောက္ကာရွာအနီးက ကပ္ပလီပင်လယ်ပြင်မှာ စက်လှေမှောက်လို့ ပျောက်ဆုံးနေသူတွေကို ရှာဖွေနေကြဆဲဖြစ်ပါတယ်။ ဒီကနေ့အောက်တိုဘာလ ၂၂ရက်နေ့ အင်္ဂါနေ့ နေ့လည်အထိမှာ ရုပ်အလောင်း ၉ လောင်း ထပ်မံဆယ်ယူရရှိနိုင်ခဲ့တဲ့အတွက် ပျောက်ဆုံးနေသူတွေထဲက စုစုပေါင်း ၁၇ ဦးရဲ့ ရုပ်အလောင်းကိုပဲ ဆယ်ယူရရှိခဲ့တယ်လို့ကူညီကယ်ဆယ်ပေးသူတွေကပြောပါတယ်။\nတိမ်းမှောက်သွားတဲ့စက်လှေကို အခုချိန်အထိ ရှာဖွေမတွေ့သေးသလို ဒီကနေ့ ဆယ်ယူရရှိတဲ့အလောင်းတွေကတော့ အသက် ၄ နှစ်ကနေ ၁၇ နှစ်အရွယ်ရှိတဲ့ ကလေးအလောင်းတွေ ဖြစ်တယ်လို့ ကူညီရှာဖွေခဲ့သူတဦးက ဗွီအိုအေကို ပြောပါတယ်။\n\"ဒီနေ့က ၉ ဦးပဲ တွေ့သေးတယ်။ အခုညနေ ထပ်ရှာဖို့ လုပ်နေတယ်။ မနေ့က ၈ ဦးပါပဲ။ စက်လှေက မတွေ့သေးဘူး။ အဓိက ကျနော်တို့ စက်လှေတွေ့ရင်တော့ အခုပျောက်ဆုံးနေတဲ့ သူတွေကို စက်လှေရဲ့ဝမ်းထဲမှာ ရှိမယ်လို့ ကျနော်တို့က ခန့်မှန်းတယ်။ အဲတော့ စက်လှေတွေ့ဖို့ လိုနေတာ။ အခုလောလောဆယ် အထိတော့ မတွေ့သေးဘူး။ ရေက တက်လိုက်ကျလိုက်နဲ့ ရေလည်း မငြိမ်ဘူးဆိုတော့လေ။\"\nစက်လှေမှောက်တဲ့အထဲမှာ အသက်ရှင်လျက်ကယ်ဆယ်နိုင်ခဲ့သူတချို့ရှိပြီး အဲ့ဒီ့အထဲကမှ (၉)ဦးက ကျောက္ကာဆေးရုံမှာ ဆေးကုသမှုခံယူနေတယ်လို့သိရပါတယ်။ ပျောက်ဆုံးနေဆဲ ခရီးသည်အများစုကတော့ တိမ်းမှောက်သွားတဲ့ စက်လှေနဲ့ပါ တပါတည်း နစ်မြုပ်သွားတဲ့အတွက် အခုထိ အရေအတွက်ကို အတိအကျသိနိုင်ဖို့ခက်ခဲပြီး အလောင်းတွေ ရှာမရသေးဘူး လို့ ဆက်ပြောပြပါတယ်။\n\"စုစုပေါင်း ခရီးသည် ၉၀ ကျော်လောက်တော့ ခန့်မှန်းတယ်ပေါ့နော်။ ခရီးသည်တွေကို လက်မှတ်ဖြတ်ပြီး ရောင်းထားတာ မဟုတ်တဲ့ အတွက်ကြောင့် အတိအကျတော့ လုံးဝမခန့်မှန်းနိုင်ဘူး။ ခန့်မှန်းခြေ အဲလောက် ဝန်းကျင်လောက်တော့ ရှိနိုင်တယ်ပေါ့ အဲလိုခန့်မှန်းတာ။ အသက်ရှင်တဲ့ဦးရေ၊ ပျောက်ဆုံးနေတဲ့ ဦးရေနဲ့ အခု Dead Body ပြန်တွေ့တဲ့ ဦးရေနဲ့ကို တွက်ပြီးတော့ ၉၀ ကျော်၊ ၁၀၀ ဝန်းကျင်လောက်တော့ ရှိမယ်ဆိုပြီး ခန့်မှန်းခြေတွက်ထားတာ။\"\nအောက်တိုဘာလ ၂၀၊ တနင်္ဂနွေနေ့ ည ၁၀ နာရီဝန်းကျင်မှာ ကျောက္ကာရွာကနေ ခရီးသည်စုစုပေါင်း ၉၀ ကျော်ကို တင်ဆောင်လာတဲ့ စက်လှေတစီးမှောက်ပြီးတော့ နစ်မြုပ်သွားခဲ့တာပါ။ အဲဒီစက်လှေမှာ ကျောင်းသား၊ ကျောင်းသူနဲ့ ဒေသခံတွေအပြင် စစ်ဘေးရှောင်သူတွေလည်း ပါဝင်ပါတယ်။\nပုလောမြို့ထဲ စစ်ကောင်စီတပ်က လေကြောင်းကနေပါ တိုက်ခိုက်နေတဲ့ ပြင်းထန်နေတဲ့ တိုက်ပွဲအခြေအနေကြောင့် ကားလမ်းကနေ သွားလာဖို့ အဆင်မပြေလို့ ရေကြောင်းကို အသုံးပြုချိန်မှာ အခုလို စက်လှေမှောက်ပြီး ပျောက်ဆုံးသူ တော်တော်များများ ရှိနေတယ်လို့ ပြောပြပါတယ်။\n\"အရင်ကဆို ကျောက္ကာကနေပြီးတော့ ပလမြို့ လှေဆိပ်ရှိတယ်ဗျာ။ အဲဒီ လှေဆိပ်ကနေပြီးတော့ ကားနဲ့ မြိတ်ကိုလာကြတာ။ အဲလိုလာတဲ့ လူကများတယ်။ လှေစီးတဲ့ လူကနည်းတယ်။ အခုတိုက်ပွဲတွေဖြစ်တော့ ကားလမ်းတွေက ပိတ်ထားတော့ ကားနဲ့သွားလို့မရတော့ လှေနဲ့သွားတဲ့ပုံစံ ဖြစ်သွားတာပေါ့နော်။ ပလမြို့နဲ့ မြိတ်မြို့ကြား ကြဲနည်းနည်းအလွန်မှာ တိုက်ပွဲဖြစ်ပြီးတော့ လမ်းကပိတ်ထားတော့ ဖြတ်လို့မရဘူးဆိုတော့ ပလမြို့ကိုဝင်လို့ မရဘူးဗျာ။ ဝင်လို့မရတော့ ကားလမ်းနဲ့ လာလို့မရဘူး။ အဲတော့ ရေလမ်းနဲ့ပဲ မြိတ်ကိုတိုက်ရိုက် လှေနဲ့လာကြတာပေါ့။\"\nစစ်ဘေးရှောင်တွေကလည်း သူတို့ရဲ့ ဒေသမှာ တိုက်ပွဲဖြစ်လို့ မြို့ပေါ်ပြောင်းချိန်မှာ စက်လှေစီးရင်း အခုလိုကြုံတွေ့ခဲ့တာလို့ ဒေသခံတွေက ပြောပါတယ်။ ပြီးခဲ့တဲ့ သီတင်းပတ် အောက်တိုဘာလ ၁၆ ရက်နေ့က စစ်ကောင်စီဘက်က ပုလောမြို့နယ်ထဲက ကြဲရွာကို လေကြောင်းကနေ တိုက်ခိုက်ပြီးတဲ့နောက် တိုက်ပွဲတွေ ပြင်းထန်လာတာပါ။\nဒေသခံကာကွယ်ရေးတပ်တွေနဲ့ စစ်ကောင်စီကြား တိုက်ပွဲတွေပြင်းထန်နေဆဲဖြစ်တဲ့အတွက် တနင်္သာရီတိုင်း မြိတ်နဲ့ ပုလောသွားတဲ့ ကားလမ်းမကြီးမှာလည်း ကားတွေ ရှေ့မတိုး နောက်မဆုတ်သာဘဲ ပိတ်မိနေကြတဲ့အချိန် အခုလို ရေလမ်းကနေ ခရီးသွားလာနေ ကြရတဲ့ အခြေအနေဖြစ်နေတာပါ။ မြိတ် ကျောက္ကာစက်လှေတိမ်းမှောက်မှုနဲ့ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသေးပါဘူး။",
    "domain": "News",
    "url": "https://burmese.voanews.com/a/bodies-recovered-from-boat-accident-in-palaw/7832270.html"
  },
  {
    "id": "e503650a-9f28-4daf-a452-846c503adf4f",
    "title": "စစ်တွေထောင် အကျဉ်းသား ၄၀၀ ကျော် ထောင်ပြောင်း",
    "text": "ရခိုင်ပြည်နယ် စစ်တွေအကျဉ်းထောင်က အကျဉ်းသား ၄ဝဝ လောက်ကို ဒီရက်ပိုင်း အတွင်းမှာပဲ စစ်ကောင်စီက ပြည်မဘက်ကို ရွှေ့ပြောင်းခဲ့တာပါ။ ရွှေ့ပြောင်းခံရသူတွေထဲမှာ နိုင်ငံရေးအကျဉ်းသားတွေ ပါဝင်သလို အကြမ်းဖက်ပုဒ်မနဲ့ ထောင်ကျနေတဲ့ ရခိုင်အခြေစိုက် DMG သတင်းဌာန သတင်းထောက်နဲ့ ရုံးဝန်ထမ်းလည်း ပါဝင်တယ်လို့ မိသားစုဝင်တွေ က ပြောပါတယ်။ အခုလို အကျဉ်းသားတွေကို ရခိုင်ကနေ တခြားနေရာကို ရွှေ့ပြောင်းတာအတွက် စိုးရိမ်မှုတွေလည်း ရှိနေတာပါ။ ဒီအကြောင်းအပြည့်အစုံ ရန်ကုန်ကလာတဲ့ သတင်းကို ကိုဉာဏ်ဝင်းအောင်က တင်ပြပါမယ်။\nအကြမ်းဖက်လုပ်ငန်းတွေမှာ ပါဝင်တယ်ဆိုပြီး စစ်တွေအကျဉ်းထောင်မှာ ထောင်ချထားရတဲ့ ရခိုင်အခြေစိုက် Development Media Group (DMG)သတင်းဌာနရဲ့ သတင်းထောက်ကိုထက်အောင်နဲ့ ရုုံးဝန်ထမ်းအပါအဝင် တခြားအကျဉ်းသား ၄ဝဝလောက်ကို ဒီရက်ပိုင်းအတွင်း စစ်ကောင်စီကပြည်မဘက်ကို ပြောင်းရွှေ့သွားတယ်လို့ DMGသတင်း ဌာနရဲ့ တာဝန်ခံ အယ်ဒီတာ ကိုနေဝင်းစံက ပြောပါတယ်။\n“ စစ်တွေအကျဉ်းထောင်ကနေပြီးတော့ အကျဉ်းသား ၄ဝဝလောက်ကို နှစ်ရက်ပြောင်းတယ် ဆိုပြီးတော့ ကျနော်တို့ ကြားရတယ်၊ ပထမတရက်ကတော့ ၈ရက်နေ့ ညပြောင်းတယ်။ ပြီး တော့ မနေ့က ၉ရက်နေ့ညည့်ရယ် နှစ်ရက်ပြောင်းတယ်ပေါ့နော်။ ပြောင်းရွေ့ခံရတဲ့ သူတွေ ထဲက အများစုကတော့ နို်င်ငံရေး ပုဒ်မတွေနဲ့ ထောင်ကျခံနေရသူတွေလို့ကျနေ်ာတို့ သိရ တယ်။အဲဒီထဲမှာ ကျနော်တို့ သတင်းဌာန သတင်းထောက်နဲ့ ရုံးဝန်ထမ်း သူတို့နှစ်ဦး လည်း ပါသွားတယ်။ သူတို့ကို လက်ရှိမှာ ဘယ်ထောင်ကို ပြောင်းတယ် ဘယ်လိုမျိုးလုပ် ဆောင်နေ တယ် ဆိုတဲ့ အပိုင်းကိုတော့ ဆက်ပြီးတော့ စုံစမ်းနေတုန်းပဲရှိသေးတယ်”\nစစ်ကောင်စီအနေနဲ့ စစ်တွေအကျဉ်းထောင်ကနေ အကျဉ်းသားတွေကို ဘာရည်ရွယ်ချက်နဲ့ ဘယ်နေရာကို ို ပြောင်းရွှေ့သွားတယ်ဆိုတာ မသိရတာကြောင့် အတော်စိတ်ပူနေရ တယ်လို့ ထောင်ပြောင်းရွှေ့ခံရတဲ့ သတင်းထောက်ကိုထက်အောင်ရဲ့ မိသားဝင်တဦးက ပြောပါတယ်။\n“ မိသားစုဝင်အနေနဲ့ဆိုရင်တော့ တော်တော်လေးကို စိုးရိမ်ပါတယ် သူ့အတွက် ဘယ် နေရာ ကို ပြောင်းတယ်။ ဘယ်ကိုရောက်နေတယ်ဆိုတာလည်းဘာမမသိရဘူးဆိုတော့ မိသားစုဝင် အနေနဲ့တော်တော် စိတ်ပူနေတယ်။ သူဘယ်မှာရှိတယ်ဆိုတာ သိရဖို့လိုတယ်။ အခုမသိရ တော့ အတော်စိုးရိမ်နေပါတယ်ဟုတ်။ ”\nစစ်ကောင်စီအနေနဲ့ အခုလို အကျဉ်းသားတွေကို ရခိုင်ကနေ ပြောင်းရွှေ့သွားတာကြောင့် ကိုထက်အောင်အပါအဝင်အကျဉ်းသားတွေရဲ့ အသက်အန္တရယ်အတွက်ပါ စိုးရိမ်နေရ တယ်လို့ DMGသတင်းဌာနာရဲ့ တာဝန်ခံအယ်ဒီတာ ကိုနေဝင်းစံကပြောပါတယ်။ကိုနေဝင်းစံအသံ။\n“ ပြောချင်တာကတော့ အခုလိုပြောင်းရွှေ့ခံလိုက်ရတဲ့ အတွက် သူတို့နဲ့ တွေ့ခွင့်ရဖို့ ခက်ခဲသွား သလို မိသားစုဝင်တွေကလည်း လက်ရှိမှာ စိုးရိမ်နေကြတာရှိတယ်။ ဆိုတော့ မတရားဖမ်းဆီး ခံထားရတဲ့ ကျနော်တို့ သတင်းထောက်အပြင် အခုပြောင်းရွေ့ခံထား ရတဲ့သူတွေရဲ့ ဘေးကင်းလုံခြုံရေးအတွက် စစ်ကောင်စီကနေပြီးတော့ တာဝန်ခံရမယ်ဆိုတာ ပြောချင်တယ်။ ဒီကိစ္စကို နို်င်ငံတကာအနေနဲ့လည်း အလေးထားပြီးတော့ စောင့်ကြည့်ဖို့ လိုအပ်တယ်လို့ ပြောချင်ပါတယ်ခင်မျာ။”\nရခိုင်ပြည်နယ်မှာတပ်စခန်းတွေနဲ့ မြို့နယ်တော်တော်များများ ကို လက်လွတ်ဆုံးရှုံးခံထားရတဲ့ စစ်ကောင်စီအနေနဲ့ ရခိုင်ပြည်နယ်က သူတို့ထိန်းချုပ်မြို့နယ်တွေမှာ မကြာခဏဆိုုသလို အရပ်သားတွေကို အစုလိုက်အပြုံလိုက်ဖမ်းဆီးထောင်ချတာတွေရှိနေတာပါ။ လက်ရှိမှာလည်း စစ်တွေ အကျဉ်းထောင်က အကျဉ်းသားတွေကို အစုလိုက်အပြုံလိုက်ရွှေ့ပြောင်း လိုက်တာကြောင့် ဖမ်းဆီးမှုတွေ ရှိလာမှာကို စစ်တွေဒေသခံတွေကြား စိုးရိမ်နေကြတယ် လို့လည်း ကိုနေဝင်းစံက ဆက်ပြောပါတယ်။\n“ ကျနော့်အမြင်ကတော့ ပထမတခုအနေနဲ့ စစ်ကောင်စီက ရခိုင်မှာ စစ်ရေးအရ အားနည်း တာတွေအများကြီးရှိတယ်။ ဆိုတော့ ဒီအတွက် စစ်ကောင်စီက အကျဉ်းသားတွေကို ပြောင်းထားတယ်လို့ ယူဆလို့ရတယ် နောက်တခုကတော့ စစ်တွေကို တိုက်ခိုက်လာမယ် ဆိုရင် ဆိုပြီး စိုးရိမ်နေတယ်လို့ ကျနော်တို့မှန်းဆလို့ရတယ်။အဲတာကြောင့် ပြောင်းတာဖြစ်နိင်သလို တဘက်မှာလည်း စစ်တွေမြို့တွင်းမှာရှိနေတဲ့ ပြည်သူတွေကို အလုံးအရင်းနဲ့ ဖမ်းဆီးတာတွေကို တော်တော်များများ အရင်က လုပ်ခဲ့တယ်။ ဗျိုင်းဖြူရွာကဆိုရင်လည်း လူရာနဲ့ချီပြီးတော့ ဖမ်းဆီးထောင်ချခံရတာရှိတယ်။ ဒီလိုမျိုး ဆက်ပြီးမလုပ်လာနိုင်ဘူးလို့ ပြောလို့မရဘူး။ဒါကြောင့် စစ်တွေမှာ နေထိ်ုင်သူတွေအနေနဲ့ စိုးရိမ်နေကြတာတွေရှိတယ်ပေါ့နော်။”\nရခိုင်ပြည်နယ်မှာ စစ်ကောင်စီနဲ့ အာရက္ခတပ်တော်AAကြား ပြီးခဲ့တဲ့ ၂၀၂၃ခုနှစ် နိုင်ဝင် ဘာကစပြီး တကြော့ပြန်တို်က်ပွဲစတင်ခဲ့တာဖြစ်ပြီး ဒီကနေ့အထိ ဆက်လက်ပြင်း ထန်နေဆဲ ဖြစ်ပါတယ်။ တိုက်ပွဲတွေကြောင့် အရပ်သား ထိခိုက်သေဆုံးမှုတွေလည်း တနေ့ထက်တနေ့ တိုးလာနေတာပါ။ ဒါ့အပြင် စစ်ကောင်စီအနေနဲ့ အရပ်သားတွေ မတရားဖမ်းဆီး ပုဒ်မအမျိုးမျိုးတပ်ပြီးတော့ အကျဉ်းချတာတွေလည်း ဒီကနေ့အထိရှိနေဆဲဖြစ်ပါတယ်။",
    "domain": "News",
    "url": "https://burmese.voanews.com/a/7819598.html"
  },
  {
    "id": "024fee74-3454-4848-828a-6a0879501020",
    "title": "လူသားစာနာမှုအကျပ်အတည်းကြီးမှု ကမ္ဘာ့နိုင်ငံစာရင်း မြန်မာပါဝင်",
    "text": "မြန်မာနိုင်ငံဟာ လူသားချင်းစာနာထောက်ထားရေး အကျပ်အတည်း လိုအပ်တဲ့ တိုင်းပြည်တွေထဲမှာ တတိယ ဖြစ်နေတယ်လို့ နိုင်ငံတကာ ကယ်ဆယ်ရေး ကော်မတီ အဓိပ္ပါယ်ရ အိုင်အာစီ အဖွဲ့က ပြောပါတယ်။ အိုင်အာစီ အရေးပေါ် စောင့်ကြည့်စာရင်း ၂၀၂၅ ကို ဒီဇင်ဘာလ ၁၁ ရက်က ထုတ်ပြန်လိုက်ရာမှာ အခုလို ပြောထားတာ ဖြစ်ပါတယ်။\nအိုင်အာစီက သူ့အစီရင်ခံစာ ကို ဟန်ချက်ပျက်ယွင်းနေတဲ့ ကမ္ဘာလို့ နာမည်ပေးထားပြီး၊ ဆူဒန်၊ အသိမ်းပိုက်ခံ ပါလက်စတိုင်းဒေသ နဲ့ မြန်မာနိုင်ငံတို့ ဟာ လူသားချင်းစာနာမှု အကျပ်အတည်း အကြီးမားဆုံး ထိပ်ဆုံး ၃ နိုင်ငံဖြစ်တယ်လို့ ပြောပါတယ်။ အလွန်အကျွံ ဆင်းရဲလာတာ အလေးထားသင့်ပါတယ်လို့ အိုင်အာစီ အဖွဲ့ ဥက္ကဋ္ဌ David Miliband က ဆိုပါတယ်။\nမြန်မာနိုင်ငံ ပဋိပက္ခကြောင့် အိုးအိမ်စွန့်ခွါ ထွက်ပြေးရသူ ၉ သိန်းနီးပါး ရှိနေပြီး၊ ၂၀၂၃ ခုနှစ်ကထက် ၃၇ ရာနှုန်း တိုးများလာတာ ဖြစ်တယ်လို့ အိုင်အာစီ ထုတ်ပြန်ချက်မှာ ပြောထားပါတယ်။ ချိန်ခွင်လျှာက စစ်ဘက်ကို ပို‌ ရောက်လာနေတယ် လို့လည်း အိုင်အာစီက ဆိုပါတယ်။ ဝမ်းရောဂါ နဲ့ တခြား ရောဂါတွေက ခြိမ်းခြောက်နေပြီး၊ ပဋိပက္ခအပြင် မိုးရေကြီးတာနဲ့ သဘာဝ ပတ်ဝန်းကျင်ဘေးကပါ လာမယ့်နှစ်မှာ မြန်မာနိုင်ငံကို အခြေအနေဆိုးထဲ တွန်းပို့နေတယ်လို့ အိုင်အာစီက ပြောထားပါတယ်။",
    "domain": "News",
    "url": "https://burmese.voanews.com/a/myanmar-included-in-the-list-of-countries-facing-major-humanitarian-crises/7898089.html"
  },
  {
    "id": "2af07c06-0125-468b-a90b-3c18eb21037b",
    "title": "လက်နက်ကိုင် တောင်းဆိုမှု လိုက်လျောမှာမဟုတ် − စစ်ကောင်စီအကြီးအကဲ",
    "text": "လက်နက်ကိုင် နည်းလမ်းနဲ့ တောင်းဆိုမှုတွေကို လိုက်လျောမှာ မဟုတ်သလို၊ စစ်တပ်အနေနဲ့ အကြမ်းဖက် သောင်းကျန်းသူတွေကို နှိမ်နင်းဖို့ လိုအပ်တာတွေ ဆက်လက် လုပ်ဆောင်သွားမယ်ဆိုတာ ထပ်မံ အသိပေးလိုတဲ့အကြောင်း စစ်ကောင်စီဥက္ကဋ္ဌ ဗိုလ်ချုပ်မှူးကြီး မင်းအောင်လှိုင်က ဒီကနေ့ ပြောကြား လိုက်ပါတယ်။ တနိုင်ငံလုံး ပစ်ခတ်တိုက်ခိုက်မှု ရပ်စဲရေး သဘောတူစာချုပ်(NCA) ချုပ်ဆိုခြင်း (၉) နှစ်မြောက် နှစ်ပတ်လည်နေ့ အထိမ်းအမှတ်အဖြစ် ထုတ်လွှင့်ခဲ့တဲ့ မိန့်ခွန်းမှာ နိုင်ငံရေး စကားဝိုင်းကို ဖိတ်ခေါ်ထားပေမဲ့ လက်နက်ကိုင် လမ်းစဥ်ကို မစွန့်လွှတ်ဘူးဆိုရင် သူ့ဘက်ကလည်း လိုက်လျောဖြေရှင်းဖို့ မရှိဘူးလို့ ဗိုလ်ချုပ်မှူးကြီး မင်းအောင်လှိုင်က အခုလို ပြောကြားခဲ့ပါတယ်။\"လက်နက်ကိုင် အကြမ်းဖက်နည်းနဲ့ မိမိတို့ လိုလားချက်တွေကို တောင်းဆိုလို့မရဘဲ နိုင်ငံရေး စကားဝိုင်းကို ရောက်ရှိလာပြီး ငြိမ်းချမ်းစွာ ဖြေရှင်းခြင်းနည်းနဲ့သာ ပဋိပက္ခတွေကို ပြေလည်စွာ ဖြေရှင်းနိုင်မှာဖြစ်ပါတယ်။ ကျနော့် အနေနဲ့ လက်နက်ကိုင် အကြမ်းဖက် တောင်းဆိုမှုတွေ အပေါ်မှာ လိုက်လျော ဖြေရှင်းပေးသွားမှာ မဟုတ်ဘူးဆိုတာ ပြောကြားလိုပါတယ်။\"တိုင်းရင်းသားလက်နက်ကိုင်အဖွဲ့ (EAO) တွေနဲ့ PDF ပြည်သူ့ကာကွယ်ရေးတပ်တွေကို စစ်ရေးနဲ့ မဟုတ်ဘဲ နိုင်ငံရေးအရ ဆွေးနွေးအဖြေရှာဖို့ ပြီးခဲ့တဲ့လကပဲ စစ်ကောင်စီက ဖိတ်ခေါ်ခဲ့တာရှိပေမဲ့၊ တချိန်တည်းမှာလည်း အပြစ်မဲ့ ပြည်သူတွေအပေါ်မှာ လေကြောင်းကနေ ဆက်တိုက် ဗုံးကြဲ တိုက်ခိုက်နေတာကြောင့် ဒီကမ်းလှမ်းချက်ကို လက်မခံနိုင်ဘူးလို့ လက်နက်ကိုင်အဖွဲ့တွေဘက်ကလည်း တုံ့ပြန်ထားပါတယ်။ဗိုလ်ချုပ်မှူးကြီး မင်းအောင်လှိုင်ရဲ့ ဒီကနေ့ မိန့်ခွန်းမှာတော့ NCA စာချုပ်အတိုင်း ဆက်ပြီး အကောင်အထည် ဖော်သွားမှာဖြစ်ပြီး တိုင်းရင်းသား လက်နက်ကိုင်အဖွဲ့တွေ ဘက်က \"မြန်မာဆိုတဲ့ စိတ်ဓါတ်\"နဲ့ NCA မှာ ပူးပေါင်းဆောင်ရွက်သွားကြဖို့ တိုက်တွန်းသွားပါတယ်။ဒါ့အပြင် ပါတီစုံ အထွေထွေရွေးကောက်ပွဲ ကျင်းပနိုင်ဖို့ သန်းခေါင်စာရင်း ကောက်ယူတာတွေ အတိုင်းအတာတခုထိ ရောက်နေပြီး ပါတီစုံ ပါ၀င်နိုင်ရေး အလေးထား ဆောင်ရွက်နေတဲ့အကြောင်းနဲ့ နယ်မြေဒေသအလိုက် ရွေးကောက်ပွဲကျင်းပနိုင်တဲ့ လုံခြုံရေး အခြေအနေ ရောက်အောင် ကြိုးပမ်း ဆောင်ရွက်နေတဲ့အကြောင်းလည်း ဒီကနေ့ မိန့်ခွန်းမှာ ပြောကြားခဲ့ပါတယ်။အမေရိကန်ပြည်ထောင်စုနဲ့ ကုလသမဂ္ဂနဲ့ ပြည်တွင်းပြည်ပက စောင့်ကြည့်သူတွေ၊ လူ့အခွင့်အရေး အဖွဲ့တွေကတော့ မြန်မာနိုင်ငံတွင်း ဒေသတိုင်းလိုလိုမှာ လက်နက်ကိုင် ပဋိပက္ခတွေ ဖြစ်နေတာကြောင့် ဒီလို အခြေအနေအောက်မှာ အားလုံး ပါဝင်နိုင်တဲ့၊ လွတ်လပ်ပြီး တရားမျှတတဲ့ ရွေးကောက်ပွဲတွေ ဘယ်လိုမှ မဖြစ်နိုင်ဘူးလို့ ထောက်ပြ ပြောဆိုနေကြပါတယ်။ရှေ့နှစ် ၂၀၂၅ ခုနှစ်ထဲမှာ ရွေးကောက်ပွဲတွေ ကျင်းပမယ်လို့ စစ်ကောင်စီ အကြီးအကဲက ပြောကြားထားတာဖြစ်ပါတယ်။",
    "domain": "News",
    "url": "https://burmese.voanews.com/a/armed-demands-will-not-be-accept-sac-min-aung-hlaing/7822767.html"
  },
  {
    "id": "8150727f-e1be-478b-b22f-8c3ff7ba2e04",
    "title": "ကန်အစိုးရသစ်အပေါ် မြန်မာနွယ်အမေရိကန်တွေမျှော်လင့်ချက်",
    "text": "",
    "domain": "News",
    "url": "https://burmese.voanews.com/a/7943889.html"
  },
  {
    "id": "402eedb5-ce08-42bf-a3f2-9a48cb97bcc6",
    "title": "တောင်သာမြို့နယ်တွင်း လေကြောင်းတိုက်ခိုက်မှု အရပ်သားထိခိုက်မှုရှိ",
    "text": "မန္တလေးတိုင်း တောင်သာမြို့မှာ စစ်ကောင်စီ လေကြောင်းတိုက်ခိုက်မှုကြောင့် အရပ်သား ၁ ဦး သေဆုံးပြီး ၅ ဦးထက်မနည်း ဒဏ်ရာရရှိခဲ့တယ်လို့ ဒေသခံတွေက ပြောပါတယ်။ မြင်းခြံခရိုင်တွင်း လေကြောင်းတိုက်ခိုက်မှုတွေ ဆက်တိုက်ဖြစ်နေတဲ့အပေါ် ဒေသခံတွေ စိုးရိမ်နေကြတဲ့အကြောင်း ရန်ကုန်က သတင်းပေးပို့ထားပါတယ်။\nမန္တလေးတိုင်း မြင်းခြံခရိုင် တောင်သာမြို့နယ်ထဲက မိုးနှောင်းခင်းကျေးရွာကို ဒီဇင်ဘာ ၁၀ ရက် ညနေပိုင်း စစ်ကောင်စီ လေကြောင်းကနေ ဗုံးကြဲတိုက်ခိုက်ခဲ့လို့ အရပ်သား ၁ ဦး သေဆုံးပြီး ၅ ဦး ဒဏ်ရာရရှိခဲ့တယ်လို့ ဒေသခံတွေ ပြောပါတယ်။ လေကြောင်းတိုက်ခိုက်ခံရမှုကြောင့် နေအိမ်တချို့လည်း ပျက်စီးပြီး ဒေသခံတွေလည်း ဘေးလွတ်ရာ တိမ်းရှောင်ကြရတယ်လို့ တောင်သာ ပြည်သူ့ကာကွယ်ရေးတပ်ဖွဲ့ တာဝန်ရှိသူက ပြောပါတယ်။\n\"တောင်သာမြို့နယ်ရဲ့ အရှေ့မြောက်ဘက်ပေါ့ ညနေ ၅ နာရီလောက် လုပ်သွားတယ်။ မိုးနှောင်းခင်းကျေးရွာ ကြဲသွားတာ။ တိုက်ပွဲမရှိပါဘူး။ ဘာမှမရှိဘဲနဲ့ကို ကြဲသွားတာ။ နွားထိုးကြီးနဲ့ တောင်သာမြို့နယ် အစပ်ပေါ့။ သေဆုံး ၁ ယောက်ရှိတယ်။ ထိခိုက်ဒဏ်ရာရတာ ၅ ယောက်ရှိတယ်။ အိမ်တွေပျက်စီးတယ်။ ၅ လုံး ၆ လုံးလောက် ပျက်စီးသွားတယ်။ မနေ့ကတည်းက ကျေးရွာထဲက ထွက်ပြေးကုန်ကြပြီ ဒေသခံတွေကတော့။\"\nမိုးနှောင်းခင်းကျေးရွာဟာ ပထမဆုံးအကြိမ် လေကြောင်းက ဗုံးကြဲတိုက်ခိုက်ခံရတာဖြစ်ပြီး နောက်ထပ် လေကြောင်းတိုက်ခိုက်လာမှာကို စိုးရိမ်နေကြပါတယ်။ ဒီအခြေအနေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာမရှိသေးပါဘူး။\nဒီဇင်ဘာလကစလို့ မြင်းခြံခရိုင်မြို့နယ်ထဲက ကျေးရွာတွေကို စစ်ကောင်စီဘက်က လေကြောင်းတိုက်ခိုက်တာတွေ ပိုမိုလုပ်ဆောင်လာနေပါတယ်။ ဒီဇင်ဘာလ လေကြောင်းတိုက်ခိုက်မှုအတွင်း မြင်းခြံခရိုင်ထဲမှာ ဒေသခံအရပ်သား ၁ ဒါဇင်နီးပါး သေဆုံးခဲ့ရတယ်လို့ ဆိုပါတယ်။ အခုလိုလေကြောင်းတိုက်ခိုက်တာတွေ ဆက်တိုက်ရှိနေတာကြောင့် စိုးရိမ်ထိတ်လန့်စိတ်တွေနဲ့ နေထိုင်နေရတယ်လို့ မြင်းခြံမြို့က ဒေသခံတဦးက ပြောပါတယ်။\n\"သူတို့ဗုံးကြဲတဲလေယာဉ်တွေကလည်း အများအားဖြင့် ထိခိုက်တာက တော်လှန်ရေး ရဲဘော်တွေ ထိခိုက်တာထက် ပြည်သူလူထုကို အဓိကထားတိုက်ခိုက်နေသလိုဖြစ်နေတော့ ညဆိုရင် ကိုယ့်အိမ် ကိုယ့်ယာမှာ မအိပ်ရဲဘူး။ တောထဲမှာသွားပြီး တိမ်းရှောင်ပြီးအိပ်ရတယ်။ သက်ကြီးဘိုးဘွားတွေပါတယ်။ မကျန်းမာတဲ့သူတွေပါတယ်။ ကလေးသူငယ်တွေပါတယ်။ အဲ့လူတွေကကျတော့ အညာကအေးပြီဆိုရင်လည်း ရက်ရက်စက်စက်အေးတာ အခုချိန်က အရမ်းအေးတဲ့အချိန် အရမ်းအေးတဲ့အချိန်ဆိုတော့ ပြည်သူလူထုတွေက တောထဲမှာ တဲငယ်ငယ်လေးတွေဆောက်တယ်။ မတတ်နိုင်တဲ့သူက မိုးကာတဲလေးတွေထိုး အဓိက လေယာဉ် ညဆိုရင် ကောင်းကောင်း မအိပ်ရဘူး။ ကြက်အိပ်ကြက်နိုးပဲ။ လေယာဉ်သံကြားရင်ကိုကြောက်နေကြတာ။ စကားပြော လမ်းလျှောက် တတ်ကာစ ကလေးတွေကအစ လေယာဉ်အသံဆိုရင် ကြောက်နေကြတာ။\"\nမြင်းခြံခရိုင် နွားထိုးကြီးမြို့ထဲက ကျေးရွာတွေကို ဒီဇင်ဘာ ၂ ရက်ကနေ ၅ ရက်နေ့ အထိ ၄ ရက်ဆက်တိုက် လေကြောင်းက ဗုံးကြဲတိုက်ခိုက်ပြီး လက်နက်ကြီးထိမှန်တာကြောင့် ၉ ဦးထက် မနည်းသေဆုံးခဲ့ပြီး ၂၀ ကျော် ဒဏ်ရာရရှိခဲ့တယ်လို့ ဒေသခံတွေ ပြောပါတယ်။ ဒီလို လေကြောင်းတိုက်ခိုက်လို့ ဒေသခံတွေ ထိခိုက်သေဆုံးတယ်ဆိုတဲ့ သတင်းတွေကိုတော့ စစ်ကောင်စီက ငြင်းပါတယ်။ ပြည်သူတွေစိုးရိမ်ထိတ်လန့်ပြီး နယ်မြေတည်ငြိမ်အေးချမ်းမှု ပျက်ပြားစေရန်အတွက် လှုံ့ဆော်ဝါဒဖြန့်နေတာသာ ဖြစ်တယ်လို့ စစ်ကောင်စီက ဒီဇင်ဘာ ၆ ရက်မှာ သတင်းထုတ်ပြန်ခဲ့ပါတယ်။",
    "domain": "News",
    "url": "https://burmese.voanews.com/a/airstrike-in-taungthar-killed-locals/7897714.html"
  },
  {
    "id": "9e2123fe-9f87-4ee8-9d85-e9e3d4473414",
    "title": "မြန်မာပြည်သူတွေအတွက် အနောက်နိုင်ငံတွေရဲ့ သီတင်းကျွတ်ဆုတောင်းများ",
    "text": "ဒီကနေ့ ကျရောက်တဲ့ သီတင်းကျွတ်လပြည့် အခါသမယမှာ မြန်မာပြည်သူတွေ ကြုံတွေ့နေရတဲ့ အကျပ်အတည်းတွေကို စာနာ နားလည်ပြီး လိုအပ်တဲ့ လူသားချင်းစာနာ ကူညီမှုတွေ ဆက်ပေးသွားမယ်လို့ အမေရိကန်ပြည်ထောင်စုက ပြောကြားလိုက်ပါတယ်။ အမေရိကန်အနေနဲ့ မြန်မာပြည်သူတွေ နဲ့အတူ တသားတည်း ရပ်တည်နေသလို ပိုမိုတောက်ပတဲ့၊ ငြိမ်းချမ်းသာယာတဲ့ အနာဂတ်လမ်းကြောင်းဆီ သွားနေတဲ့ မြန်မာပြည်သူတွေကို ဆက်လက် ထောက်ခံအားပေးသွားမယ်လို့ မြန်မာနိုင်ငံဆိုင်ရာအမေရိကန် သံရုံး အကြီးအကဲ Susan Stevenson က ဗီဒီယိုနဲ့ သီတင်းကျွတ် ဆုမွန်ကောင်း တောင်းပေးခဲ့တာဖြစ်ပါတယ်။\n“သီတင်းကျွတ်မီးထွန်းပွဲကို ဆင်နွှဲရင်း မြန်မာပြည်သူအားလုံးအတွက် မျှော်လင့်ခြင်းနဲ့ ခွန်အားတွေ ရစေဖို့၊ မိသားစုဝင်တွေ၊ ချစ်ခင်သူတွေနဲ့ အတူ ဆင်နွှဲနိုင်ခွင့်တွေ အသစ်တဖန် ရရှိဖို့ အမေရိကန်သံရုံးက တောင်းဆု ပြုပါတယ်လို့\" အမေရိကန် သံရုံးအကြီးအကဲ Stevenson က ပြောသွားတာပါ။\n၂၀၂၁ စစ်တပ် အာဏာသိမ်းမှု နောက်ပိုင်း မြန်မာပြည်သူတွေ လိုအပ်နေတဲ့ လူသားချင်းစာနာမှု အကူအညီ ဒေါ်လာ ၄၀၅ သန်းကျော်ဖိုး အမေရိကန် ပြည်ထောင်စုက ပေးအပ်ခဲ့သလို၊ မြန်မာနိုင်ငံအတွက် အများဆုံး ကူညီတဲ့ အလှုရှင်နိုင်ငံအဖြစ် ရပ်တည်နေပြီး ဆက်လက် ကူညီသွားမယ့် အကြောင်းလည်း ဒီကနေ့ အမေရိကန်သံရုံးက ထုတ်ပြန်တဲ့ ဗီဒီယိုမှာ သံရုံးအကြီးအကဲက ပြောသွားခဲ့ပါတယ်။\nတချိန်တည်းမှာပဲ ရန်ကုန် ဗြိတိလျှသံရုံး အကြီးအကဲ Ken O’Flaherty ကလည်း မြန်မာနိုင်ငံမှာ ပဋိပက္ခတွေ ဆက်လက် ဖြစ်ပွားနေတဲ့အတွက် သီတင်းကျွတ် ပွဲတော်မှာ အတူဆင်နွှဲဖို့ မဖြစ်နိုင်တဲ့သူတွေအတွက် စိတ်မကောင်း ဖြစ်မိတဲ့အကြောင်းနဲ့ ဝေးကွာနေတဲ့သူတွေ မကြာခင် ဆုံစည်းနိုင်ဖို့ ဆုတောင်းပေးတဲ့ အကြောင်း လူမှုကွန်ရက်မှာ ဗွီဒီယိုကတဆင့် နှုတ်ခွန်းဆက်ထားပါတယ်။ ယူကေ အစိုးရအနေနဲ့ မြန်မာပြည်သူတွေနဲ့အတူ ရပ်တည်ပြီး အားလုံးရည်မှန်းတဲ့ ငြိမ်းချမ်းတဲ့ အနာဂတ်အတွက် ဆက်လက် ကြိုးပမ်းသွားမယ့်အကြောင်းလည်း ပြောဆိုထားပါတယ်။ အလားတူ ရန်ကုန် ဥရောပသမဂ္ဂ ကိုယ်စားလှယ်အဖွဲ့ ကလည်း − ခုလို သီတင်းကျွတ် အခါသမယမှာ အမှောင်ထုကို ဖြတ်သန်းနေရတဲ့ မြန်မာပြည်ကို လမ်းပြပေးနိုင်ပြီး လူမှုအသိုင်းအဝိုင်း အားလုံးအတွက် ငြိမ်းချမ်းမှုနဲ့ သဟဇာတဖြစ်မှုတွေ ဆောင်ကြဥ်းပေးနိုင်ဖို့ ဆုမွန်ကောင်း တောင်းတဲ့အကြောင်း ဒီကနေ့ ထုတ်ပြန်ခဲ့ပါတယ်။",
    "domain": "News",
    "url": "https://burmese.voanews.com/a/western-countries-thadingyuk-wishes-myanmar/7825888.html"
  },
  {
    "id": "c8f5ae54-5bff-4274-b27a-e9bfa7383cd5",
    "title": "နောင်ချိုမှာ စစ်တပ်က ဓာတုဓာတ်ငွေ့သုံး တိုက်ခိုက်တယ်လို့ TNLA စွပ်စွဲ",
    "text": "ရှမ်းပြည်နယ်မြောက်ပိုင်း နောင်ချိုမြို့နယ်အတွင်း စစ်ကောင်စီနဲ့ တိုက်ပွဲပြင်းထန်နေပြီး တနင်္ဂနွေနေ့က စစ်ကောင်စီဘက်က အဆိပ်ငွေ့ဗုံး တိုက်ခိုက်ခဲ့တယ်လို့ TNLA က စွပ်စွဲလိုက်ပါတယ်။ တိုက်ပွဲအတွင်းမှာ ရဲဘော် ၁၀ ဦးခန့် အဆိပ်ငွေ့သင့်ခဲ့ရာမှာ မူးဝေအော့အန်တာ၊ မောပန်းတာ၊ အောက်စီဂျင်ကျတာတွေ ဖြစ်ခဲ့တယ်လို့ TNLA ပြောပါတယ်။ ရန်ကုန်က သတင်းပေးပို့ထားပါတယ်။\nစစ်ကောင်စီနဲ့ TNLA ကိုယ်စားလှယ်အဖွဲ့ဟာ တရုတ်နိုင်ငံ ကူမင်းမြို့မှာ ဒီလလယ်က တွေ့ဆုံဆွေးနွေးခဲ့ပြီး မအောင်မမြင်ဖြစ်ခဲ့တဲ့နောက် နောင်ချိုမြို့နယ်အတွင်းမှာ တိုက်ပွဲတွေ ပြန်လည် ပြင်းထန်လာနေတာပါ။ တနင်္ဂနွေနေ့ကဖြစ်ပွားတဲ့ တိုက်ပွဲအတွင်းမှာတော့ စစ်ကောင်စီဘက်က အဆိပ်ငွေ့ဗုံး အသုံးပြု တိုက်ခိုက်ခဲ့တယ်လို့ TNLA ပြောရေးဆိုခွင့်ရှိသူ လွေးယေဦးက ဗွီအိုအေကို ပြောပါတယ်။\n“မနေ့ကတော့ ဒီ နောင်ချို-တောင်ရှည်နဲ့ မန်မော်ကြားမှာ တိုက်ပွဲတွေ ဖြစ်ပွားနေပါတယ်။ တိုက်ပွဲဖြစ်ပွားချိန်မှာ စစ်ကောင်စီက အဆိပ်ငွေ့ဗုံး သုံးပြီးတော့မှ တိုက်ခိုက်တာမျိုးတွေ တွေ့ရပါတယ်။ မနေ့က ပစ်တဲ့ပုံစံက လက်နက်ကြီးကနေတဆင့် ပစ်တာဖြစ်ပါတယ်။”\nဒီပစ်ခတ်မှုမှာ တပ်သား ၁၀ ဦး လောက် အဆိပ်ငွေ့သင့်ပြီး ၄ ဦးက ပြင်းထန်ကြောင်း ဆက်ပြောပါတယ်။\n“ကျမတို့ တပ်သားတွေက အဆိပ်ငွေ့ဗုံး ကြဲခံရပြီးတဲ့ နောက်ပိုင်းမှာဆို အသက်ရှုမြန်ဆန်တာ၊ ပြီးတော့ မူးဝေတာ၊ မအီမသာဖြစ်တာပေါ့နော် စတဲ့ စိတ်လှုပ်ရှားမြန်တာ၊ ပြီးတော့ အောက်စီဂျင်တွေ ကျတာမျိုး စတဲ့လက္ခဏာကို တွေ့နေရပါတယ်။ အဆိပ်ငွေ့ဗုံး တိုက်ခိုက်မှုမှာ ၁၀ ဦး ထိပြီးတော့ ပေါ့နော် ၄ ဦးကတော့ ပြင်းထန်ပါတယ်။ လက်ရှိကတော့ သူတို့ ဆေးကုသမှု ခံယူနေပါတယ်။”\nတနင်္ဂနွေနေ့က ဖြစ်ပွားတဲ့တိုက်ပွဲမှာ စစ်ကောင်စီက အဆိပ်ငွေ့ဗုံး တိုက်ခိုက်တဲ့သတင်းနဲ့ ပတ်သက်လို့ သီးခြားအတည်ပြုချက် မရသေးသလို စစ်ကောင်စီဘက်က ငြင်းဆိုတာလည်း မတွေ့ရသေးပါဘူး။\n၂၀၂၄ ခုနှစ် ဒီဇင်ဘာလ ရှမ်းပြည်နယ်တောင်ပိုင်း မိုးဗြဲမြို့နယ်အတွင်းတိုက်ပွဲမှာ စစ်ကောင်စီဘက်က အဆိပ်ငွေ့သုံး တိုက်ခိုက်ခဲ့တယ်လို့ ကရင်နီအမျိုးသားကာကွယ်ရေးတပ် (KNDF) က သတင်းထုတ်ပြန်ခဲ့သလို ၂၀၂၄ ခုနှစ် ဇူလိုင်လနဲ့ အောက်တိုဘာက နောင်ချိုမြို့နယ်အတွင်း တိုက်ပွဲတွေမှာလည်း စစ်ကောင်စီဘက်က အဆိပ်ငွေ့ဗုံး သုံးခဲ့တယ်လို့ TNLA က သတင်းထုတ်ပြန်ခဲ့ပါတယ်။\n၂၀၂၃ ခုနှစ် နိုဝင်ဘာလက ဖြစ်ပွားတဲ့ နမ့်ခမ်းမြို့ စခန်းသစ်ကုန်း တိုက်ပွဲမှာလည်း စစ်ကောင်စီဘက်က အဆိပ်ငွေ့ဗုံး တိုက်ခိုက်ခဲ့ကြောင်း TNLA က သတင်းထုတ်ပြန်ရာမှာတော့ စစ်ကောင်စီဘက်က ငြင်းဆိုခဲ့ဖူးပါတယ်။",
    "domain": "News",
    "url": "https://burmese.voanews.com/a/tnla-accused-sac-of-using-chemical-bomb/7986594.html"
  },
  {
    "id": "55b2d140-e333-48a5-a401-280f1ab461a6",
    "title": "ကန်-မှာ တရားမဝင်ရောက်နေသူတွေ အထောက်အထားလျှောက်နိုင်ကြောင်း ဝါရှင်တန် မြန်မာသံရုံးထုတ်ပြန်",
    "text": "အမေရိကန်ပြည်ထောင်စုမှာ တရားမဝင်နေထိုင်သူတွေအနေနဲ့ မြန်မာနိုင်ငံကိုပြန်မယ်ဆိုရင် နိုင်ငံသားအဖြစ်သက်သေခံလက်မှတ် လျှောက်ထားနိုင်ကြောင်း ဝါရှင်တန်ဒီစီမြန်မာသံရုံးက ကြေညာချက်ထုတ်ပြန်ပါတယ်။\nအမေရိကန်ပြည်ထောင်စုမှာ တရားမဝင်နေထိုင်သူတွေအနေနဲ့ မြန်မာနိုင်ငံကိုပြန်မယ်ဆိုရင် နိုင်ငံသား အဖြစ် သက်သေခံလက်မှတ်လျှောက်ထားနိုင်ကြောင်း ဝါရှင်တန်ဒီစီမြန်မာသံရုံးက ကြေညာချက်ထုတ် ပြန်ပါတယ်။ ဖေဖေါ်ဝါရီ ၅ ရက်၊​ မနေ့က ထုတ်ပြန်တဲ့ကြေညာချက်မှာ အမေရိကမှာနေထိုင်ခွင့် အထောက်အထားမဲ့သူ၊ ဒါမှမဟုတ် တရားမဝင်ရောက်နေသူ၊ မြန်မာနိုင်ငံကိုပြန်ဖို့အတွက် မြန်မာနိုင်ငံကူးလက်မှတ် Passport သက်တမ်းကုန်ဆုံးနေသူတွေအနေနဲ့ အထောက်အထားပြပြီး နိုင်ငံသားဖြစ်ကြောင်း ထောက်ခံစာ လျှောက်နိုင်တယ်လို့ ဖေါ်ပြထားပါတယ်။\nသမ္မတ Donald Trump အာဏာရလာပြီးနောက်ပိုင်း အမေရိကန်ပြည်ထောင်စုတွင်း အထောက်အထားမဲ့ တရားမဝင်နေထိုင်ကြသူတွေကို အမေရိကန် စစ်လေယာဥ်တွေသုံးပြီး နေရပ်ရင်း နိုင်ငံတွေကို ပြန်ပို့နေတာပါ။ ဒါ့အပြင် နေရပ်ရင်း ချက်ချင်း ပြန်ပို့လို့မရသေးသူတွေကိုလည်း ကျူးဘားက အမေရိကန်ပိုင် ဂွာတာနာမိုဘေး (Guantánamo Bay) အကျဥ်းစခန်းမှာထိန်းသိမ်းဖို့ စီစဥ်ထားပြီး ပထမဆုံးအသုတ်ကိုတော့ ဖေဖေါ်ဝါရီ ၄ ရက်နေ့က ပို့ဆောင်ခဲ့ပါတယ်။\nနေရပ်ရင်းပြန်ပို့သူတွေကို လက်ထိပ်ရော၊ ခြေကွင်းရောခတ်ပြီး ပြန်ပို့တာကြောင့် တချို့နိုင်ငံ ခေါင်းဆောင်တွေက မကျေမနပ် ကန့်ကွက်ပြောကြားမှုတွေလည်း ရှိနေတာပါ။ မြန်မာနိုင်ငံကို ပြန်လိုသူတွေအနေနဲ့ ပြည်နှင်ချိန် အဲဒီလို အခြေအနေမျိုးမှာထက် ကြိုတင်ထွက်ခွာတာက ပိုအဆင်ပြေနိုင်ကြောင်းလည်း သံရုံးကထုတ်ပြန်တဲ့ကြေညာချက်မှာ ဖေါ်ပြထားပါတယ်။\nဒါပေမယ့်လည်း ၂၀၂၁ ခုနှစ် စစ်အာဏာသိမ်းပြီးနောက်ပိုင်း အထူးသဖြင့် စစ်မှုထမ်းဥပဒေ ထုတ်ပြန်ပြီးနောက်ပိုင်းကတည်းက မြန်မာနိုင်ငံသားအများအပြား ပြည်ပကို အလုံးအရင်းနဲ့ ထွက်ခွာနေကြတာပါ။ မြန်မာနိုင်ငံကိုပြန်ရင်လည်း ပြည်တွင်းစစ်မှာ စစ်ကောင်စီဘက်က ဝင်ရောက် တိုက်ခိုက်ပေးဖို့ စစ်သားစုဆောင်းနေတာကြောင့် အိမ်နီးချင်းနိုင်ငံတွေကို အများအပြား ထွက်ပြေးနေကြတာတွေ ရှိနေသလို အမေရိကန်ရောက်ပြီးသား မြန်မာတွေကလည်း ဒီမှာပဲ ဆက်နေဖို့ ဆုံးဖြတ်ထားတယ်လို့ ပြောကြပါတယ်။",
    "domain": "News",
    "url": "https://burmese.voanews.com/a/myanmar-embassy-in-washington-dc-stated-to-apply-myanmar-id-to-return-home/7964918.html"
  },
  {
    "id": "858a625b-681d-45ab-aa8b-660d764601f7",
    "title": "မဲဆောက် ခရိုင်တွင်း တည်းခိုခန်းတွေကို ရှောင်တခင်စစ်ဆေး",
    "text": "ထိုင်း မြန်မာ နယ်စပ် တာ့ခရိုင် မဲဆောက် ကနေတဆင့် မြန်မာနိုင်ငံ မြ၀တီခရိုင်အတွင်းက ကျားဖြန့် အွန်လိုင်း လိမ်လည်ဂိုဏ်းတွေမှာ ရောင်းစားခံရတဲ့ နိုင်ငံခြားသားတွေ များလာပြီးတဲ့နောက် မဲဆောက် အပါအဝင် မြို့နယ် ၅ ခုအတွင်း ဝင်လာတဲ့ နိုင်ငံခြားသားတွေကို တင်းကြပ်တဲ့ စစ်ဆေးမှုတွေလုပ်နေပြီး ဇန်နဝါရီလ ၂၂ ရက်နဲ့ ၂၃ ရက်နေ့ ၂ ရက်လုံးမှာ နိုင်ငံခြားသားတွေ တည်းခိုနိုင်တဲ့ ဟိုတယ်၊ မိုတယ်တွေ အပါအဝင် နေရာပေါင်း ၁၃၀ ကျော်ကို ရှောင်တခင် စစ်ဆေးရာမှာတော့ ဗီဇာသက်တမ်းကုန်နေသူ၊ အထောက်အထား မပြည့်စုံသူ မြန်မာ၊ တရုတ် အပါအဝင် နိုင်ငံခြားသား ၄၉ ဦးကို ဖမ်းမိခဲ့တယ်လို့ ထိုင်းရဲတပ်ဖွဲ့က ပြောပါတယ်။ ဒီသတင်းကို ဗွီအိုအေ သတင်းထောက် မအေးအေးမာက သတင်းပေးပို့ ထားပါတယ်။\nထိုင်း မြန်မာ နယ်စပ် တာ့ခရိုင် မဲဆောက်ကနေ တဆင့် မြန်မာနိုင်ငံ မြ၀တီခရိုင်အတွင်းက ကျားဖြန့် အွန်လိုင်း လိမ်လည်ဂိုဏ်းတွေမှာ တရုတ်နိုင်ငံသားတွေ ရောင်စားခံရမှုတွေ ထွက်ပေါ်ခဲ့အပြီးမှာတော့ ဇန်နဝါရီလ ၂၂ ရက်နေ့ နဲ့ ၂၃ ရက်နေ့တွေမှာ နေရာပေါင်း ၁၃၀ကျော်ကို စီမံချက်နဲ့ ရှောင်တခင် စစ်ဆေး ဖမ်းဆီးခဲ့ပါတယ်။ နယ်ခြားစောင့်ရဲ အမှတ် ၃၄၆ ၊ မဲဆောက်ခရိုင် အတွင်းက ရဲ အရာရှိ ၃၀၀ ကျော်တို့ဟာ နိုင်ငံခြားသားတွေ တည်းခိုနေထိုင်နေတဲ့ ဟိုတယ်တွေ အပါအဝင် နေရာပေါင်း ၁၃၀ကျော်ကို စစ်ဆေးခဲ့တာပါ။\nတည်းခိုခန်း တွေမှာ နေထိုင်နေတဲ့ မြန်မာ ၇ ဦး အပါအဝင် တရုတ် ၈ ဦး၊ အင်ဒိုနီးရှား ၆ ဦး၊ အိန္ဒိယ ၇ ဦး၊ ဗီယက်နမ် ၂ ဦး၊ ပါကစ္စတန် ၁ ဦး၊ ဖိလစ်ပိုင် ၄ ဦး၊ ၊ ဂျပန် ၁ ဦး၊ ဇင်ဘာဘွေ ၁ ဦး၊ တောင်အာဖရိက နိုင်ငံသား ၁ ဦး စုစုပေါင်း ၄၉ ဦးဟာ ဧည့်စာရင်းတိုင်ကြားတာမရှိဘဲ ၊ အထောက်အထား စာရွက်စာတမ်း မပြည့်စုံဘဲ နေထိုင်နေတာကို စစ်ဆေးတွေ့ရှိတယ်လို့ ရဲတပ်ဖွဲ့က ထုတ်ပြန်ခဲ့ပါတယ်။\nတာ့ခ်ခရိုင် ရဲမှူးကြီး Samrit Emkamol ကတော့ တာ့ခ်ခရိုင် အတွင်းမှာ ရောက်ရှိနေထိုင် နေတဲ့ နိုင်ငံခြားသားတွေကို နယ်စပ်ကို ရောက်လာတဲ့ အကြောင်းရင်း နဲ့ သူတို့တည်းခိုနေတဲ့ နေရာတွေ အသေးစိတ်အချက်အလက်တွေ စစ်ဆေးမှာဖြစ်တဲ့အကြောင်း၊ ဘယ်နေရာကို ရောက်ရှိနေကြောင်း ဧည့်စာရင်း တိုင်ရမှာဖြစ်သလို ဧည့်စာရင်း မတိုင်တာတွေနဲ့ အထောက်အထား တစုံတရာ မပြ နိုင်ရင်လည်း ဆက်လက် အရေးယူမယ်လို့ ပြောသွားပါတယ်။\nထိုင်း မြန်မာ နယ်စပ် တာ့ခရိုင် မဲဆောက်ကနေ တဆင့် မြန်မာနိုင်ငံ မြ၀တီခရိုင်အတွင်းက ကျားဖြန့် အွန်လိုင်း လိမ်လည်ဂိုဏ်းတွေမှာ ရောင်းစားခံရတဲ့ နိုင်ငံခြားသားတွေ များလာပြီးတဲ့နောက် အခုလို ဖမ်းဆီးမှုတွေ ဖြစ်လာတယ်လို့ ဆိုပါတယ်။ မဲဆောက်မြို့မှာ နေထိုင်သူတဦးက အခုလို ပြောပါတယ်။\n“ သူတို့သတ်မှတ်ထားတဲ့ ၅ မြို့နယ်ထဲကို လာတဲ့သူတွေကို အခြားနေရာတွေထက် ပိုပြီး တင်းကြပ်မယ် ဆိုတယ်။ ဧည့်စာရင်းတိုင်ရမယ်။ အထောက်အထားစုံရမယ်။ ဘာကြောင့်လာတာလဲ၊ အလုပ်ကိစ္စနဲ့ လာတာလားဆိုတာ သူတို့ ရုံးမှာ သွားပြောပြရမယ်။ နိုင်ငံခြားက လာတဲ့ နိုင်ငံခြားသားတွေက တဖက်ကမ်း မြ၀တီဘက်မှာ လူကုန်ကူးခံရတာတွေ များတော့ မဲဆောက်က ရဲတွေ ၊ လ၀ကတွေ ပေါင်းပြီး ဟိုတယ်တွေမှာ နေတဲ့ နိုင်ငံခြားသားတွေကို စစ်ဆေးတာပေါ့။ အထောက်အထားပြည့်စုံသေူတွကိုတော့မဖမ်းဘူး ၊အလည်လာပြီး အလုပ်လုပ်နေတဲ့ သူတွေ၊ ပြီးရင် ဗီဇာသက်တမ်းကျော်သူတွေကို ဖမ်းတယ်။ ဖမ်းပြီး ဒဏ်ကြေးဆောင်ခိုင်းတယ်။ ပြီးတော့ လာရင်း နိုင်ငံကို ပြန်ပို့မယ်ပေါ့။”\nအခုဆိုရင် ဟိုတယ်တွေ၊ အပတ်မင့် အခန်းတွေကို ဝင်ရောက် ဖမ်းဆီးနေတယ်လို့ ကိုယ်တွေ့ကြုံရတဲ့ အမျိုးသမီးတဦးကလည်း ပြောပါတယ်။\n“ ခြံဝန်း တဝန်းလုံးက အခန်းတွေကို တံခါးလိုက်ခေါက်ပြီး သူဌေးအိမ်ကိုခေါ်သွားတယ်။ စုခိုင်းတယ်။ သူတို့က အော်ပရေးရှင်းနဲ့ လာတာ။ ကျားဖြန့် နှိမ်နင်းရေးအဖွဲ့လို့ပြောတယ်။ နေရာက တာ့ခရိုင်ထဲမှာ ၁၃၀ ကျော် နေရာကိုဝင်သွားတယ်။ အခု ဝင်နေတာက အပတ်မင့် အခန်းတွေ၊ ဟိုတယ်တွေကို သူတို့က ဝင်နေတယ်။ ”\nနိုင်ငံခြားသားတွေ လူကုန်ကူး လုပ်ငန်းတွေမှာ ဖျားယောင်းသွေးဆောင် မခံရစေဖို့အတွက် လုံခြုံရေး တင်းကြပ်ပြီး နယ်စပ်မြို့နယ်တွေမှာ သတိပေး ဆိုင်းဘုတ်တွေ ချိတ်ဆွဲပြီး စစ်ဆေးရေးဂိတ်တွေလည်း တိုးချဲ့ချထားပါတယ်။ မြန်မာဘက်ခြမ်း မြ၀တီခရိုင်အတွင်းက ကျားဖြန့် အွန်လိုင်း လိမ်လည်ဂိုဏ်းတွေရဲ့ လှည့်ဖျားခံရတဲ့ အခြေအနေတွေကို ထိန်းချုပ်နိုင်ရေး အတွက် ထိုင်းအစိုးရက ၆လ စီမံချက်ချပြီး လုပ်ဆောင်နေသလို နယ်စပ်က အရာရှိ ဝန်ထမ်းတွေကိုလည်း သေချာ မလုပ်နိုင်ပါက နေရာရွှေ့ပြောင်းတာတွေ ၊ အရေးယူတာတွေ လုပ်မယ်လို့ ပြောဆိုထားပါတယ်။",
    "domain": "News",
    "url": "https://burmese.voanews.com/a/7948142.html"
  },
  {
    "id": "91e22652-609e-4f90-86ae-67ba1c53d909",
    "title": "စစ်ကောင်စီနဲ့ AA တိုက်ပွဲတွေ ရခိုင်ပြည်နယ် ပြင်ပအထိကျယ်ပြန့်လာ",
    "text": "စစ်ကောင်စီနဲ့ စစ်ရေးပဋိပက္ခတွေ ဖြစ်ပွားနေတဲ့ ရခိုင်ပြည်နယ်မှာ နယ်မြေအများအပြားကို ထိန်းချုပ်ထားပြီး တိုက်ပွဲတွေ အပြင်းအထန် ဆက်လက်ဖြစ်ပွားနေတယ်လို့ အာရက္ခတပ်တော် AA အဖွဲ့က ပြောပါတယ်။ တိုက်ပွဲတွေဟာ အခုအခါ ရခိုင်ပြည်နယ်မှာ သာမက အနီးအနား ကျန်ဒေသတွေမှာပါ ကျယ်ပြန့်လာနေပြီလို့လည်း သတင်းထုတ်ပြန်ထားတာပါ။ ရခိုင်ပြည်နယ် စစ်ရေးနောက်ဆုံးအခြေအနေနဲ့ ပတ်သက်လို့ ရန်ကုန်က သတင်းပေးပို့ထားတာကို အခြေခံပြီး တင်ပြထားပါတယ်။\nရခိုင်ပြည်နယ် ၁၇ မြို့နယ်က ၁၄ မြို့နယ်ကို အာရက္ခတပ်တော် AA ဘက်က သိမ်းပိုက်ထိန်းချုပ်ပြီးနောက် တိုက်ပွဲတွေ ဆက်ဖြစ်နေပြီး စစ်တွေမြို့အနီးမှာလည်း စစ်ရေးတင်းမာနေပါတယ်။ စစ်တွေမြို့အနီးအနားက ကျေးရွာတွေကို စစ်ကောင်စီဘက်က ကြည်း၊ ရေ ၊လေ တပ်ဖွဲ့တွေက လက်နက်ကြီး လက်နက်ငယ်တွေ နဲ့ နေ့တိုင်းဆိုသလို ပစ်နေတယ်လို့ အာရက္ခတပ်တော် AA က မနေ့က ရက်စွဲနဲ့ ကြေညာချက် ထုတ်ပြန်ထားပါတယ်။\nမနေ့က ဇန်နဝါရီလ ၂၀ ရက်နေ့မှာ စစ်တွေမြို့နယ် ဝါဘိုကျေးရွာကို စစ်ကောင်စီက ဒရုန်းတွေနဲ့ ဗုံးကြဲ တိုက်ခိုက်ခဲ့တဲ့အတွက် လူနေအိမ်တချို့ မီးလောင်ပျက်စီးသွားခဲ့တဲ့အကြောင်း AA ထုတ်ပြန်ချက်မှာ ဖော်ပြထား ပါတယ်။\nစစ်ကောင်စီတပ်ဟာ စစ်တွေမြို့ကို ကာကွယ်ဖို့အတွက် မြို့အနီးတဝိုက်က ဒေသခံတွေကို ပြီးခဲ့တဲ့ လတွေကတည်းက မြို့ပေါ်ကို ရွှေ့ပြောင်းခိုင်းထားပြီး မြို့ဝင်မြို့ထွက် လမ်းတွေ ကို ပိတ်ပင်ထားပါတယ်။ လက်နက်ကြီးတွေ သံတွေ နေ့တိုင်းကြားနေရတာကြောင့် စိုးရိမ်နေကြပေမယ့် မြို့ပေါ်မှာတော့ ပုံမှန်လည်ပတ်နေတာကို တွေ့ရတယ်လို့ စစ်တွေ မြို့ခံတဦးက ပြောပါတယ်။\n“မြို့ပေါ်မှာကတော့ ပုံမှန်အတိုင်းတော့ ရှိနေပါတယ်၊ဆိုင်တွေလည်း ဖွင့်ပါတယ်၊ ဒါပေမယ့် တခုရှိတာ ကတော့ မြို့ပေါ်မှာနေတဲ့ လူတွေတော့ မဟုတ်ဘူး စစ်တွေမြို့ ပတ်ဝန်းကျင်က သင်ပုန်းတန်းတို့ အဲဘက်က လူတွေကို သူတို့က ရွှေ့ပြောင်းခိုင်းလိုက်တော့ အားလုံးက မြို့ပေါ်ကို ပုံလာသလို တော့ ဖြစ်သွားတာပေါ့။ မြို့ပေါ်ပဲ အကုန်လုံးက ပြေးလာကြတော့ လူတွေလည်း မြို့ပေါ်မှာ တော်တော် များများမြင်ရပါတယ်။ လက်ဖက်ရည်ဆိုင်တွေ မုန့်ဆိုင်တွေလည်း ဖွင့်ပါတယ် ဆိုတော့ မြို့လယ် ကောင် တဝိုက်ကတော့ ပုံမှန်လည်ပတ်နေတဲ့ ပုံစံတော့ တွေ့မြင်နေရပါတယ်။”\nအာရက္ခတပ်တော် AA အနေနဲ့ ရခိုင်ပြည်နယ်အတွင်းက မြို့ ၁၄ မြို့ကို သိမ်ပြီးတဲ့နောက် ကျန်နေသေးတဲ့ ကျောက်ဖြူ မာန်အောင်နဲ့ စစ်တွေမြို့နယ်တွေကို ဒီကနေ့အထိ ထိုးစစ်ဆင်တိုက်ခိုက်တာတော့ မရှိသေးပါဘူး။\nစစ်ကောင်စီတပ်တွေ အမ်း တောင်ကုတ်နဲ့ ဂွမြို့နယ်တွေကစစ်စခန်းအားလုံးကို လက်လွတ်လိုက် ရပြီး ရခိုင်ရိုးမတောင်တန်းနဲ့ ရခိုင်-မကွေးအစပ်၊ ရခိုင်-ဧရာဝတီအစပ် ၊ ရခိုင်- ပဲခူး အစပ်တွေမှာ AA နဲ့ နှစ်ဘက်တိုက်ပွဲတွေ ဆက်လက်ပြင်းထန်နေဆဲပဲလို့ AA ရဲ့ ထုတ်ပြန်ချက်မှာ ပါရှိပါတယ်။\nအမ်းမြို့နယ်အတွင်းက ကမြင်းကန်၊ ပိန်းရေစမ်း၊ ကြက်ရေစမ်းစတဲ့ ကျေးရွာအနီး အမ်း-ပဒန်း ကားမတွေမှာ တပ်မ (၈၈)၊ (၉၉) လက်အောက်ခံ တပ်ရင်းတွေ မကွေး ကပစ တပ်ဖွဲ့ဝင်တွေ ပါဝင်တဲ့ စစ်ကောင်စီတပ်ရင်းတွေနဲ့ နှစ်ဘက်အပြန်အလှန် တိုက်ပွဲတွေ ပြင်းထန်နေတာ တပတ်ကျော်လောက်ရှိနေပြီလို့ AA က သတင်းထုတ်ပြန်ပါတယ်။ ဒီတိုက်ပွဲတွေ အတွင်း စစ်ကောင်စီ တပ်သား စစ်သုံ့ပန်းတချို့ဖမ်းဆီးမိခဲ့သလို လက်နက်ခဲယမ်းတော်တော်များများ သိမ်းစည်းရမိခဲ့ တယ်လို့လည်း AA က ပြောပါတယ်။ တိုက်ပွဲတွေ ထိခိုက်ဒဏ်ရာရ ကျဆုံးတဲ့ သတင်းတွေနဲ့ ပတ်သက်လို့ စစ်ကောင်စီဘက်က သတင်းထုတ်ပြန်တာ မရှိသေးသလို VOA အနေနဲ့လည်း သီးခြား အတည်ပြုချက်ရဖို့ ကြိုးစားနေပါတယ်။\nဒါ့အပြင် ရခိုင်နဲ့ ဧရာဝတီတိုင်း အစပ်က နေရာတချို့နဲ့ ပွိုင့် (၃၆၈) ကုန်း အပါအဝင် ဧရာဝတီတိုင်း ရေကြည်မြို့ ချင်းစုကျေးရွာအနီးမှာလည်း နှစ်ဘက်တိုက်ပွဲတွေဆက်လက် ပြင်းထန် နေဆဲဖြစ်တယ်လို့ အာရက္ခတပ်တော် AA ရဲ့ မနေ့က ထုတ်ပြတ်ချက်မှာ ဖော်ပြထားပါတယ်။",
    "domain": "News",
    "url": "https://burmese.voanews.com/a/fighting-spread-beyond-rakhine-state/7944436.html"
  }
]